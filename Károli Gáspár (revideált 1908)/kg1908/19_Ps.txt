Ps.1.1 | Boldog ember az, a ki nem jár gonoszok tanácsán, bűnösök útján meg nem áll, és csúfolódók székében nem ül;
Ps.1.2 | Hanem az Úr törvényében van gyönyörűsége, és az ő törvényéről gondolkodik éjjel és nappal.
Ps.1.3 | És olyan lesz, mint a folyóvizek mellé ültetett fa, a mely idejekorán megadja gyümölcsét, és levele nem hervad el; és minden munkájában jó szerencsés lészen.
Ps.1.4 | Nem úgy a gonoszok, hanem, mint a polyva, a mit szétszór a szél.
Ps.1.5 | Azért nem állhatnak meg a gonoszok az ítéletben; sem a bűnösök az igazak gyülekezetében.
Ps.1.6 | Mert tudja az Úr az igazak útját; a gonoszok útja pedig elvész.

Ps.2.1 | Miért dühösködnek a pogányok, és gondolnak hiábavalóságot a népek?
Ps.2.2 | A föld királyai felkerekednek és a fejedelmek együtt tanácskoznak az Úr ellen és az ő felkentje ellen:
Ps.2.3 | Szaggassuk le az ő bilincseiket, és dobjuk le magunkról köteleiket!
Ps.2.4 | Az egekben lakozó neveti, az Úr megcsúfolja őket.
Ps.2.5 | Majd szól nékik haragjában, és megrettenti őket gerjedelmében:
Ps.2.6 | Én kentem ám fel az én királyomat a Sionon, az én szent hegyemen!
Ps.2.7 | Törvényül hirdetem: Az Úr mondá nékem: Én fiam vagy te; én ma nemzettelek téged.
Ps.2.8 | Kérjed tőlem és odaadom néked a pogányokat örökségül, és birtokodul a föld határait.
Ps.2.9 | Összetöröd őket vasvesszővel: széjjelzúzod őket, mint cserépedényt.
Ps.2.10 | Azért, királyok, legyetek eszesek, és okuljatok földnek bírái!
Ps.2.11 | Szolgáljátok az Urat félelemmel, és örüljetek reszketéssel.
Ps.2.12 | Csókoljátok a Fiút, hogy meg ne haragudjék és el ne veszszetek az úton, mert hamar felgerjed az ő haragja. Boldogok mindazok, a kik ő benne bíznak!

Ps.3.1 | Dávid zsoltára; fia, Absolon elől való futásakor.
Ps.3.2 | Uram! mennyire megsokasodtak ellenségeim! sokan vannak a reám támadók!
Ps.3.3 | Sokan mondják az én lelkem felől: Nincs számára segítség Istennél, Szela.
Ps.3.4 | De te, oh Uram! paizsom vagy nékem, dicsőségem, az, a ki felmagasztalja az én fejemet.
Ps.3.5 | Felszóval kiálték az Úrhoz, és ő meghallgata engemet, az ő szentsége hegyéről. Szela.
Ps.3.6 | Én lefekszem és elalszom; felébredek, mert az Úr támogat engem.
Ps.3.7 | Nem félek sok ezernyi néptől sem, a mely köröskörül felállott ellenem.
Ps.3.8 | Kelj fel Uram, tarts meg engem Istenem, mert te verted arczul minden ellenségemet; a gonoszok fogait összetörted.
Ps.3.9 | Az Úré a szabadítás; [legyen] a te népeden a te áldásod. Szela.

Ps.4.1 | Az éneklőmesternek a neginóthra, Dávid zsoltára.
Ps.4.2 | Mikor kiáltok, hallgass meg engem, igazságomnak Istene; szorultságomban tág tért adtál nékem; könyörülj rajtam és halld meg az én imádságomat!
Ps.4.3 | Emberek fiai! Meddig lesz gyalázatban az én dicsőségem? [Meddig] szerettek hiábavalóságot, és kerestek hazugságot? Szela.
Ps.4.4 | Tudjátok meg hát, hogy kedveltjévé választott az Úr; meghallja az Úr, ha hozzá kiáltok!
Ps.4.5 | Haragudjatok, de ne vétkezzetek: beszéljetek szívetekkel a ti ágyasházatokban és csillapodjatok! Szela.
Ps.4.6 | Igazságnak áldozatával áldozzatok, és bízzatok az Úrban.
Ps.4.7 | Sokan mondják: Kicsoda láttat velünk jót? Hozd fel reánk arczodnak világosságát, oh Uram!
Ps.4.8 | Nagyobb örömöt adsz [így] szívembe, mint a mikor sok az ő búzájok és boruk.
Ps.4.9 | Békességben fekszem le és legott elaluszom; mert te, Uram, egyedül adsz nékem bátorságos lakozást.

Ps.5.1 | Az éneklőmesternek a nehilótra, Dávid zsoltára.
Ps.5.2 | Uram, figyelmezz szavaimra; értsd meg az én sóhajtásomat!
Ps.5.3 | Ügyelj az én kiáltásom szavára, én Királyom és én Istenem; mert én hozzád imádkozom!
Ps.5.4 | Uram, jó reggel hallgasd meg az én szómat; jó reggel készülök hozzád és vigyázok.
Ps.5.5 | Mert nem olyan Isten vagy te, a ki hamisságban gyönyörködnél; nem lakhatik tenálad gonosz.
Ps.5.6 | Nem állhatnak meg szemeid előtt a kevélyek, gyűlölsz te minden bűnt cselekedőt.
Ps.5.7 | Elveszted, a kik hazugságot szólnak; a vérszopó és álnok embert útálja az Úr.
Ps.5.8 | Én pedig a te kegyelmed sokaságából házadba mehetek; leborulok szent templomodban a te félelmedben.
Ps.5.9 | Uram, vezess engem a te igazságodban az én ellenségeim miatt; egyengesd előttem a te útadat!
Ps.5.10 | Mert nincsen az ő szájokban egyenesség, belsejök csupa romlottság; nyitott sír az ő torkuk, nyelvökkel hizelkednek.
Ps.5.11 | Kárhoztasd őket, oh Isten; essenek el saját tanácsaik által; taszítsd el őket vétkeik sokasága miatt, mert fellázadtak ellened.
Ps.5.12 | És majd örülnek mindnyájan, a kik bíznak benned; mindörökké vígadjanak, és te megoltalmazod őket, és örvendeznek te benned, a kik szeretik a te nevedet.
Ps.5.13 | Mert te, Uram, megáldod az igazat, körülveszed a te jóvoltoddal, mint egy paizszsal.

Ps.6.1 | Az éneklőmesternek a neginóthra, a seminith szerint; Dávid zsoltára.
Ps.6.2 | Uram, ne feddj meg engem haragodban, és ne ostorozz engem búsulásodban.
Ps.6.3 | Könyörülj rajtam Uram, mert ellankadtam: gyógyíts meg engem Uram, mert megháborodtak csontjaim!
Ps.6.4 | Lelkem is igen megháborodott, és te, oh Uram, míglen?
Ps.6.5 | Térj vissza Uram, mentsd ki lelkemet, segíts meg engem kegyelmedért;
Ps.6.6 | Mert nincs emlékezés rólad a halálban, a seolban kicsoda dicsőít téged?
Ps.6.7 | Elfáradtam sóhajtozásomban, egész éjjel áztattam ágyamat, könyhullatással öntöztem nyoszolyámat.
Ps.6.8 | Szemem a bánattól elbágyadt, megvénhedett minden szorongatóm miatt.
Ps.6.9 | Távozzatok tőlem mind, ti bűnt cselekedők, mert meghallgatja az Úr az én siralmam szavát.
Ps.6.10 | Meghallgatja az Úr az én könyörgésemet, elfogadja az Úr az én imádságomat.
Ps.6.11 | Megszégyenül majd és igen megháborodik minden ellenségem; meghátrálnak és megszégyenülnek hirtelen.

Ps.7.1 | Dávid siggajonja, a melyet az Úrhoz énekelt a Benjáminita Kús beszéde miatt.
Ps.7.2 | Én Uram Istenem, benned bízom; oltalmazz meg engem minden üldözőmtől, és szabadíts meg engem,
Ps.7.3 | Hogy szét ne tépje, mint az oroszlán az én lelkemet, szét ne szaggassa, ha nincsen szabadító.
Ps.7.4 | Én Uram Istenem, ha cselekedtem ezt, ha hamisság van az én kezeimben.
Ps.7.5 | Ha gonoszszal fizettem jó emberemnek, és háborgattam ok nélkül való ellenségemet:
Ps.7.6 | [Akkor] ellenség üldözze lelkemet s érje el és tapodja földre az én életemet, és sujtsa porba az én dicsőségemet. Szela.
Ps.7.7 | Kelj fel, Uram, haragodban, emelkedjél fel ellenségeim dühe ellen; serkenj fel mellettem, te, a ki parancsoltál ítéletet!
Ps.7.8 | És népek gyülekezete vegyen téged körül, és felettök térj vissza a magasságba.
Ps.7.9 | Az Úr ítéli meg a népeket. Bírálj meg engem Uram, az én igazságom és ártatlanságom szerint!
Ps.7.10 | Szünjék meg, kérlek, a gonoszok rosszasága és erősítsd meg az igazat; mert az igaz Isten vizsgálja meg a szíveket és veséket.
Ps.7.11 | Az én paizsom az Istennél van, a ki megszabadítja az igazszívűeket.
Ps.7.12 | Isten igaz biró; és olyan Isten, a ki mindennap haragszik.
Ps.7.13 | Ha meg nem tér a [gonosz,] kardját élesíti, kézívét felvonja és felkészíti azt.
Ps.7.14 | Halálos eszközöket fordít reá, és megtüzesíti nyilait.
Ps.7.15 | Ímé, álnoksággal vajúdik [a gonosz], hamisságot fogan és hazugságot szül.
Ps.7.16 | Gödröt ás és mélyre vájja azt; de beleesik a verembe, a mit csinált.
Ps.7.17 | Forduljon vissza fejére az, a mit elkövetett, és szálljon feje tetejére az ő erőszakossága.
Ps.7.18 | Dicsérem az Urat az ő igazsága szerint, és éneklek a felséges Úr nevének.

Ps.8.1 | Az éneklőmesternek a gittithre; Dávid zsoltára.
Ps.8.2 | Mi Urunk Istenünk, mily felséges a te neved az egész földön, a ki az egekre helyezted dicsőségedet.
Ps.8.3 | A csecsemők és csecsszopók szájával erősítetted meg hatalmadat a te ellenségeid miatt, hogy a gyűlölködőt és bosszúállót elnémítsd.
Ps.8.4 | Mikor látom egeidet, a te újjaidnak munkáját; a holdat és a csillagokat, a melyeket teremtettél:
Ps.8.5 | Micsoda az ember - [mondom] - hogy megemlékezel róla? és az embernek fia, hogy gondod van reá?
Ps.8.6 | Hiszen kevéssel tetted őt kisebbé az Istennél, és dicsőséggel és tisztességgel megkoronáztad őt!
Ps.8.7 | Úrrá tetted őt kezeid munkáin, mindent lábai alá vetettél;
Ps.8.8 | Juhokat és mindenféle barmot, és még a mezőnek vadait is;
Ps.8.9 | Az ég madarait és a tenger halait, [mindent], a mi a tenger ösvényein jár.
Ps.8.10 | Mi Urunk Istenünk, mily felséges a te neved az egész földön!

Ps.9.1 | Az éneklőmesternek a múthlabbén szerint; Dávid zsoltára.
Ps.9.2 | Dicsérlek Uram teljes szívemmel, hirdetem minden csudatételedet.
Ps.9.3 | Örülök és örvendezek tebenned, zengedezem, oh Magasságos, a te nevedet;
Ps.9.4 | Hogy az én ellenségeim meghátráltak, elbuktak és elvesztek a te orczád előtt;
Ps.9.5 | Hogy véghezvitted ítéletemet és ügyemet: az ítélő- székben ültél, mint igaz bíró.
Ps.9.6 | Megdorgáltad a pogányokat, elvesztetted a gonoszt: nevöket mindörökre kitörölted.
Ps.9.7 | Az ellenség megszünt, elpusztult örökre; és a városoknak, a miket feldúltál még az emlékezetök is elveszett.
Ps.9.8 | Az Úr pedig örökké trónol, ítéletre készítette el az ő székét.
Ps.9.9 | És ő megítéli a világot igazsággal, törvényt tesz a népeknek méltányosan.
Ps.9.10 | És lesz az Úr nyomorultak kővára, kővár a szükség idején.
Ps.9.11 | Azért te benned bíznak, a kik ismerik a te nevedet; mert nem hagytad el, Uram, a kik keresnek téged.
Ps.9.12 | Zengjetek az Úrnak, a ki Sionban lakik; hirdessétek a népek között az ő cselekedeteit.
Ps.9.13 | Mert számon kéri a [kiontott] vért, megemlékezik rólok, nem feledkezik el a szegények kiáltásáról.
Ps.9.14 | Könyörülj rajtam, Uram! lásd meg az én nyomorúságomat, a mely gyűlölőim miatt van, a ki felemelsz engem a halál kapuiból;
Ps.9.15 | Hogy hirdessem minden dicséretedet Sion leányának kapuiban; hadd örvendjek a te szabadításodban.
Ps.9.16 | Besülyedtek a pogányok a verembe, a melyet ástak; a hálóban, a melyet elrejtettek, megakadt a lábok.
Ps.9.17 | Megismertetett az Úr, ítéletet hozott; a gonoszt annak kezemunkájával ejtette el. Higgajon. Szela.
Ps.9.18 | Seolba jutnak a gonoszok, [oda] minden nép, a mely elfeledkezik Istenről.
Ps.9.19 | Mert a szegény nem lesz végképen elfelejtve, a nyomorultak reménye sem vész el örökre.
Ps.9.20 | Kelj fel Uram, ne hatalmasodjék el a halandó; ítéltessenek meg a pogányok te előtted!
Ps.9.21 | Rettentsd meg, Uram, őket; tudják meg a pogányok, hogy halandók ők! Szela.

Ps.10.1 | Uram, miért állasz távol? Miért rejtőzöl el a szükség idején?
Ps.10.2 | A gonosznak kevélysége miatt sanyarog a szegény. Essenek foglyul a cseleknek, a miket koholtak.
Ps.10.3 | Mert dicsekszik a gonosz az ő lelkének kivánságával, és a fösvény megveti és szidja az Urat.
Ps.10.4 | A gonosz az ő haragos kevélységében senkit sem tudakoz; nincs Isten, ez minden gondolatja.
Ps.10.5 | Szerencsések az ő útai minden időben; messze vannak tőle ítéleteid, elfújja minden ellenségét.
Ps.10.6 | Azt mondja szívében: Nem rendülök meg soha örökké, mert nem [esem] bajba.
Ps.10.7 | Szája telve átkozódással, csalárdsággal és erőszakossággal; nyelve alatt hamisság és álnokság.
Ps.10.8 | Az utczák zugaiban lappang, a rejtekhelyeken megöli az ártatlant, szemei lesnek az ügyefogyottra.
Ps.10.9 | Leselkedik a rejtekhelyen, leselkedik, mint az oroszlán az ő barlangjában, hogy elragadja a szegényt; elragadja a szegényt, mihelyt hálójába foghatja azt.
Ps.10.10 | Lenyomja, tiporja, és erejétől elesnek az ügyefogyottak.
Ps.10.11 | Azt mondja szívében: Elfelejtkezett Isten, elrejtette arczát: nem is látott soha!
Ps.10.12 | Kelj fel Úr-Isten, emeld fel kezedet; ne feledkezzél el a szegényekről!
Ps.10.13 | Miért szidja Istent a gonosz? [Miért] mondja szívében: Nem keresed [rajta.]
Ps.10.14 | Te látod [ezt,] mert te megnézed a hamisságot és a fájdalmat, hogy rávessed kezed. Te reád hagyja magát az ügyefogyott, az árvának is te vagy segedelme.
Ps.10.15 | Törd össze a gonosznak karját; és keressed a rosszon az ő gonoszságát, míg már nem találsz.
Ps.10.16 | Az Úr király mindenha és mindörökké; a pogányok kivesznek az ő földjéről.
Ps.10.17 | A szegények kivánságát meghallgatod, oh Uram! Megerősíted szívöket, füleiddel figyelmezel,
Ps.10.18 | Hogy ítéletet tégy az árvának és nyomorodottnak, hogy többé már ne rettentsen a földből való ember.

Ps.11.1 | Az éneklőmesternek; Dávidé. Az Úrban bízom; hogy mondhatjátok az én lelkemnek: fuss a ti hegyetekre, mint a madár?!
Ps.11.2 | Mert ímé, a gonoszok megvonják az íjat, ráillesztették nyilokat az idegre, hogy a sötétségben az igazszívűekre lövöldözzenek.
Ps.11.3 | Mikor a fundamentomok is elrontattak, mit cselekedett az igaz?
Ps.11.4 | Az Úr az ő szent templomában, az Úr trónja az egekben; az ő szemei látják, szemöldökei megpróbálják az emberek fiait.
Ps.11.5 | Az Úr az igazat megpróbálja, a gonoszt pedig, az álnokság kedvelőjét, gyűlöli az ő lelke.
Ps.11.6 | Hálókat hullat a gonoszokra; tűz, kénkő és égető szél az ő osztályrészök!
Ps.11.7 | Mert az Úr igaz; igazságot szeret, az igazak látják az ő orczáját.

Ps.12.1 | Az éneklőmesternek a seminithre; Dávid zsoltára.
Ps.12.2 | Segíts Uram, mert elfogyott a kegyes, mert eltüntek a hívek az emberek fiai közül.
Ps.12.3 | Hamisságot szól egyik a másiknak; hizelkedő ajakkal kettős szívből szólnak.
Ps.12.4 | Vágja ki az Úr mind a hizelkedő ajkakat, a nyelvet, a mely nagyokat mond.
Ps.12.5 | A kik ezt mondják: Nyelvünkkel felülkerekedünk, ajkaink velünk vannak; ki lehetne Úr felettünk?
Ps.12.6 | A szegények elnyomása miatt, a nyomorultak nyögése miatt legott felkelek, azt mondja az Úr; biztosságba helyezem azt, a ki arra vágyik.
Ps.12.7 | Az Úr beszédei tiszta beszédek, [mint] földből való kohóban megolvasztott ezüst, hétszer megtisztítva.
Ps.12.8 | Te Uram, tartsd meg őket; őrizd meg őket e nemzetségtől örökké.
Ps.12.9 | Köröskörül járnak a gonoszok, mihelyt az alávalóság felmagasztaltatik az emberek fiai közt.

Ps.13.1 | Az éneklőmesternek; Dávid zsoltára.
Ps.13.2 | Uram, meddig felejtkezel el rólam végképen? Meddig rejted el orczádat tőlem?
Ps.13.3 | Meddig tanakodjam lelkemben, bánkódjam szívemben naponként? Meddig hatalmaskodik az én ellenségem rajtam?
Ps.13.4 | Nézz ide, felelj nékem, Uram Istenem; világosítsd meg szemeimet, hogy el ne aludjam a halálra;
Ps.13.5 | Hogy ne mondja ellenségem: meggyőztem őt; háborgatóim ne örüljenek, hogy tántorgok.
Ps.13.6 | Mert én a te kegyelmedben bíztam, örüljön a szívem a te segítségednek; hadd énekeljek az Úrnak, hogy jót tett velem!

Ps.14.1 | Az éneklőmesternek; Dávidé. Azt mondja a balgatag az ő szívében: Nincs Isten. Megromlottak, útálatosságot cselekedtek; nincs, a ki jót cselekedjék.
Ps.14.2 | Az Úr letekintett a mennyből az emberek fiaira, hogy meglássa, ha van-é értelmes, Istent kereső?
Ps.14.3 | Mindnyájan elhajlottak; egyetemben elromlottak, nincs, a ki jót cselekedjék, nincsen csak egy sem.
Ps.14.4 | Nem tudják-é [ezt] mind a gonosztévők, a kik megeszik az én népemet, mintha kenyeret ennének, az Urat [pedig] segítségül nem hívják?
Ps.14.5 | Majd rettegnek rettegéssel, mert Isten az igaz nemzetséggel van!
Ps.14.6 | A szegénynek tanácsát kicsúfoljátok, mert az Úr az ő bizodalma.
Ps.14.7 | Vajha eljőne Sionból Izráelnek a szabadítás! Mikor az Úr visszahozza népének foglyait, Jákób örül majd és vigad Izráel.

Ps.15.1 | Dávid zsoltára. Uram, kicsoda tartózkodhatik sátorodban, kicsoda lakozhatik szent hegyeden?
Ps.15.2 | A ki tökéletességben jár, igazságot cselekszik, és igazat szól az ő szívében.
Ps.15.3 | Nem rágalmaz nyelvével; nem tesz rosszat felebarátjának, és nem szerez gyalázatot rokonainak.
Ps.15.4 | A megbélyegzett útálatos az ő szemeiben, de az Urat félőket tiszteli: a ki kárára esküszik, és meg nem változtatja.
Ps.15.5 | Pénzét nem adja uzsorára, és nem vesz el ajándékot az ártatlan ellen. A ki ezeket cselekszi, nem rendül meg soha örökké.

Ps.16.1 | Dávid miktámja. Tarts meg engem Istenem, mert benned bízom.
Ps.16.2 | Ezt mondom az Úrnak: Én Uram vagy te; feletted való jóm nincsen.
Ps.16.3 | A szentekben, a kik e földön vannak és a felségesekben, bennök van minden gyönyörűségem.
Ps.16.4 | Megsokasodnak fájdalmaik, a kik más [isten után] sietnek; nem áldozom meg véres italáldozatjokat és nem veszem nevöket ajkaimra.
Ps.16.5 | Az Úr az én osztályos részem és poharam; te támogatod az én sorsomat.
Ps.16.6 | Az én részem kies helyre esett, nyilván szép örökség jutott nékem.
Ps.16.7 | Áldom az Urat, a ki tanácsot adott nékem; még éjjel is oktatnak engem az én veséim.
Ps.16.8 | Az Úrra néztem szüntelen; mert jobb kezem felől van, meg nem rendülök.
Ps.16.9 | Azért örül az én szívem és örvendez az én lelkem; testem is biztosságban lakozik.
Ps.16.10 | Mert nem hagyod lelkemet a Seolban; nem engeded, hogy a te szented rothadást lásson.
Ps.16.11 | Te tanítasz engem az élet ösvényére, teljes öröm van tenálad; a te jobbodon gyönyörűségek vannak örökké.

Ps.17.1 | Dávid imádsága. Hallgasd meg, Uram, az igazságot, vedd észre könyörgésemet, figyelmezzél imádságomra, mely nem jő csalárd ajakról.
Ps.17.2 | A te orczádtól jőjjön ki ítéletem, a te szemeid hadd lássanak igazat.
Ps.17.3 | Megpróbáltad az én szívemet, meglátogattál éjjel; próbáltál engem, nem találtál semmi [rosszat; ha tán] gondoltam [is], nem jött ki a számon.
Ps.17.4 | Az emberek cselekedeteinél a te ajkad igéjével vigyáztam az erőszakosnak ösvényeire.
Ps.17.5 | Ragaszkodtak lépteim a te ösvényeidhez, nem ingadoztak lábaim.
Ps.17.6 | Hívtalak én, mert te felelhetsz nékem, Istenem! Hajtsd hozzám füledet, hallgasd meg az én beszédemet.
Ps.17.7 | Mutasd meg csudálatosan a te kegyelmedet, a ki megszabadítod jobboddal a te benned bízókat a támadóktól.
Ps.17.8 | Tarts meg engemet, mint szemed fényét; szárnyaid árnyékába rejts el engemet.
Ps.17.9 | A gonoszok elől, a kik pusztítanak engem; ellenségeim elől, a kik lelkendezve vesznek körül engem.
Ps.17.10 | Megkövéredett szívöket elzárták, szájokkal kevélyen szólanak.
Ps.17.11 | Körülvettek most minket mentünkben; szemeiket ránk szegzik, hogy földre terítsenek.
Ps.17.12 | Hasonlók az oroszlánhoz, a mely zsákmányra szomjaz, és a rejtekhelyen ülő oroszlánkölyökhöz.
Ps.17.13 | Kelj fel, oh Uram! Szállj vele szembe, terítsd le őt, szabadítsd meg lelkemet a gonosztól fegyvereddel;
Ps.17.14 | Az emberektől, oh Uram, kezeddel, a világ embereitől! Az ő osztályrészük az életben van; megtöltötted hasukat javaiddal, bővölködnek fiakkal, a miök pedig marad, gyermekeikre hagyják.
Ps.17.15 | Én igazságban nézem a te orczádat, megelégszem a te ábrázatoddal, midőn felserkenek.

Ps.18.1 | Az éneklőmesternek, az Úr szolgájától, Dávidtól, a ki az Úrhoz ez ének szavait azon a napon mondotta, a melyen az Úr megszabadította őt minden ellenségének kezéből, és a Saul kezéből.
Ps.18.2 | És monda: Szeretlek Uram, én erősségem!
Ps.18.3 | Az Úr az én kősziklám, váram és szabadítóm; az én Istenem, az én kősziklám, ő benne bízom: az én paizsom, idvességem szarva, menedékem.
Ps.18.4 | Az Úrhoz kiáltok, a ki dicséretre méltó, és megszabadulok ellenségeimtől.
Ps.18.5 | Halál kötelei vettek körül, s az istentelenség árjai rettentettek engem.
Ps.18.6 | A Seol kötelei vettek körül; a halál tőrei fogtak meg engem.
Ps.18.7 | Szükségemben az Urat hívtam, és az én Istenemhez kiáltottam; szavamat meghallá templomából, és kiáltásom eljutott füleibe.
Ps.18.8 | Megindult, megrendült a föld, s a hegyek fundamentomai inogtak; és megindultak, mert haragra gyúlt.
Ps.18.9 | Füst szállt fel orrából, és szájából emésztő tűz; izzó szén gerjedt belőle.
Ps.18.10 | Lehajtotta az eget és leszállt, és homály volt lábai alatt.
Ps.18.11 | Kérubon haladt és röpült, és a szelek szárnyain suhant.
Ps.18.12 | A sötétséget tette rejtekhelyévé; sátora körülötte a sötét felhők és sűrű fellegek.
Ps.18.13 | Az előtte lévő fényességből felhőin jégeső tört át és eleven szén.
Ps.18.14 | És dörgött az Úr a mennyekben, és a Magasságos zengett; és jégeső [hullt] és eleven szén.
Ps.18.15 | És kibocsátá nyilait és elszéleszté azokat, villámokat szórt és megháborította azokat.
Ps.18.16 | És meglátszottak a vizek medrei s megmutatkoztak a világ fundamentomai; a te feddésedtől, Uram, a te orrod leheletének fuvásától.
Ps.18.17 | Lenyúlt a magasból és felvett engem; kivont engem nagy vizekből.
Ps.18.18 | Megszabadított engem az én erős ellenségemtől, s az én gyűlölőimtől, a kik hatalmasabbak voltak nálamnál.
Ps.18.19 | Rám jöttek veszedelmem napján; de az Úr volt az én támaszom.
Ps.18.20 | És kivitt engem tágas helyre; kiragadt engem, mert kedvét leli bennem.
Ps.18.21 | Az Úr megfizetett nékem igazságom szerint, kezeimnek tisztasága szerint fizetett meg nékem;
Ps.18.22 | Mert megőriztem az Úrnak útait, és gonoszul nem távoztam el az én Istenemtől.
Ps.18.23 | Mert minden ítélete előttem, és rendeléseit nem hánytam el magamtól.
Ps.18.24 | És tökéletes voltam előtte, őrizkedtem az én vétkemtől.
Ps.18.25 | És megfizetett nékem az Úr az én igazságom szerint; kezeim tisztasága szerint, a mi szemei előtt van.
Ps.18.26 | Az irgalmashoz irgalmas vagy: a tökéleteshez tökéletes vagy.
Ps.18.27 | A tisztával tiszta vagy; s a visszáshoz visszás vagy.
Ps.18.28 | Mert te megtartod a nyomorult népet, és a kevély szemeket megalázod;
Ps.18.29 | Mert te gyujtod meg az én szövétnekemet; az Úr az én Istenem megvilágosítja az én sötétségemet.
Ps.18.30 | Mert általad táboron is átfutok, és az én Istenem által kőfalon is átugrom.
Ps.18.31 | Az Istennek útja tökéletes; az Úrnak beszéde tiszta; paizsuk ő mindazoknak, a kik bíznak benne.
Ps.18.32 | Mert kicsoda Isten az Úron kivül? És kicsoda kőszikla a mi Istenünkön kivül?
Ps.18.33 | Az Isten, a ki felövez engem erővel, és tökéletessé teszi útamat:
Ps.18.34 | Olyanná teszi lábamat, mint a szarvasé, és az én magas helyeimre állít engem.
Ps.18.35 | Ő tanítja kezemet a harczra, karjaim meghajlítják az érczíjat.
Ps.18.36 | És adtad nékem a te idvességednek paizsát, és a te jobbod megszilárdított engem, és a te jóvoltod felmagasztalt engem.
Ps.18.37 | Kiszélesítetted lépésemet alattam, és nem tántorogtak lábaim.
Ps.18.38 | Üldözöm ellenségeimet és elérem őket, és nem térek vissza, míg meg nem semmisültek.
Ps.18.39 | Összetöröm őket, hogy fel sem kelhetnek; lábaim alá hullanak.
Ps.18.40 | Mert te öveztél fel engem erővel a harczra, alám görbeszted az ellenem felkelőket.
Ps.18.41 | És megadtad, hogy ellenségeim meghátráltak, és az én gyűlölőimet elpusztíthattam.
Ps.18.42 | Kiáltottak, de nem volt szabadító, az Úrhoz és nem felelt nékik.
Ps.18.43 | És apróra törtem őket, a milyen a szél elé való por, és megtapodtam őket mint utcza sarát.
Ps.18.44 | Megmentettél engem a nép pártoskodásaitól; nemzetek fejévé tettél engem; oly nép szolgál nékem, a melyet nem ismertem.
Ps.18.45 | A mint hall a fülök, engedelmeskednek, és idegenek is hizelegnek nékem.
Ps.18.46 | Az idegenek elepedtek, és reszketve jőnek elő zárt helyeikből.
Ps.18.47 | Él az Úr és áldott az én kősziklám, magasztaltassék hát az én idvességemnek Istene!
Ps.18.48 | Az Isten, a ki bosszút áll értem, és népeket hajlít alám;
Ps.18.49 | A ki megment engem ellenségeimtől. Még az ellenem felkelők fölött is felmagasztalsz engem, az erőszakos embertől megszabadítasz engem.
Ps.18.50 | Azért dicsérlek téged, Uram, a nemzetek között, és éneket zengek a te nevednek.
Ps.18.51 | Nagy segítséget ád az ő királyának és irgalmasságot cselekszik az ő felkentjével, Dáviddal és az ő magvával mindörökké.

Ps.19.1 | Az éneklőmesternek; Dávid zsoltára.
Ps.19.2 | Az egek beszélik Isten dicsőségét, és kezeinek munkáját hirdeti az égboltozat.
Ps.19.3 | Nap napnak mond beszédet; éj éjnek ad jelentést.
Ps.19.4 | Nem [olyan] szó, sem [olyan] beszéd, a melynek hangja nem hallható:
Ps.19.5 | Szózatuk kihat az egész földre, és a világ végére az ő mondásuk. A napnak csinált bennök sátort.
Ps.19.6 | Olyan ez, mint egy vőlegény, a ki az ő ágyasházából jön ki; örvend, mint egy hős, hogy futhatja a pályát.
Ps.19.7 | Kijövetele az ég [egyik] szélétől s forgása a [másik] széléig; és nincs semmi, a mi elrejtőzhetnék hevétől.
Ps.19.8 | Az Úrnak törvénye tökéletes, megeleveníti a lelket; az Úrnak bizonyságtétele biztos, bölcscsé teszi az együgyűt.
Ps.19.9 | Az Úrnak rendelései helyesek, megvidámítják a szívet; az Úrnak parancsolata világos, megvilágosítja a szemeket.
Ps.19.10 | Az Úrnak félelme tiszta, megáll mindörökké; az Úrnak ítéletei változhatatlanok s mindenestől fogva igazságosak.
Ps.19.11 | Kivánatosabbak az aranynál, még a sok színaranynál is; és édesebbek a méznél, még a színméznél is.
Ps.19.12 | Szolgádat is intik azok; a ki megtartja azokat, nagy jutalma van.
Ps.19.13 | Ki veheti észre a tévedéseket? Titkos bűnöktől tisztíts meg engemet.
Ps.19.14 | Tartsd távol a te szolgádat a szándékosoktól; ne uralkodjanak rajtam; akkor ártatlan leszek, és tiszta leszek, sok vétektől.
Ps.19.15 | Legyenek kedvedre valók szájam mondásai, és az én szívem gondolatai előtted, legyenek, oh Uram, kősziklám és megváltóm.

Ps.20.1 | Az éneklőmesternek; Dávid zsoltára.
Ps.20.2 | Hallgasson meg téged az Úr a szükség idején; oltalmazzon meg téged a Jákób Istenének neve.
Ps.20.3 | Küldjön néked segítséget a szent helyről; és a Sionból támogasson téged.
Ps.20.4 | Emlékezzék meg minden ételáldozatodról, és égőáldozataidat találja kövéreknek. Szela.
Ps.20.5 | Cselekedjék veled szíved szerint, és teljesítse minden szándékodat.
Ps.20.6 | Hogy örvendhessünk a te szabadulásodban, és a mi Istenünk nevében zászlót [lobogtassunk:] teljesítse az Úr minden kérésedet!
Ps.20.7 | Most tudom, hogy az Úr megsegíti felkentjét; meghallgatja őt szent egeiből jobbjának segítő erejével.
Ps.20.8 | Ezek szekerekben, amazok lovakban [bíznak;] mi pedig az Úrnak, a mi Istenünknek nevéről emlékezünk meg.
Ps.20.9 | Azok meghanyatlanak és elesnek; mi pedig felkelünk és megállunk.
Ps.20.10 | Uram, segítsd meg a királyt! Hallgasson meg minket, mikor kiáltunk hozzá.

Ps.21.1 | Az éneklőmesternek; Dávid zsoltára.
Ps.21.2 | Uram, a te erősségedben örül a király, és a te segítségedben felette örvendez.
Ps.21.3 | Szívének kivánságát megadtad néki; és ajkainak kérését nem tagadtad meg. Szela.
Ps.21.4 | Sőt eléje vitted javaidnak áldásait; szín-arany koronát tettél fejére.
Ps.21.5 | Életet kért tőled: adtál néki hosszú időt, örökkévalót és végtelent.
Ps.21.6 | Nagy az ő dicsősége a te segítséged által; fényt és méltóságot adtál reája.
Ps.21.7 | Sőt áldássá tetted őt örökké, megvidámítottad őt színed örömével.
Ps.21.8 | Bizony a király bízik az Úrban, és nem inog meg, mert vele a Magasságosnak kegyelme.
Ps.21.9 | Megtalálja kezed minden ellenségedet; jobbod megtalálja gyűlölőidet.
Ps.21.10 | Tüzes kemenczévé teszed őket megjelenésed idején; az Úr az ő haragjában elnyeli őket és tűz emészti meg őket.
Ps.21.11 | Gyümölcsüket kiveszted e földről, és magvokat az emberek fiai közül.
Ps.21.12 | Mert gonoszságot terveztek ellened, csalárdságot gondoltak, de nem vihetik ki;
Ps.21.13 | Mert meghátráltatod őket, íved húrjait arczuknak feszíted.
Ps.21.14 | Emelkedjél fel Uram, a te erőddel, hadd énekeljünk, hadd zengedezzük hatalmadat!

Ps.22.1 | Az éneklőmesternek az ajjelethassakhar szerint; Dávid zsoltára.
Ps.22.2 | Én Istenem, én Istenem, miért hagytál el engemet? Távol van megtartásomtól jajgatásomnak szava.
Ps.22.3 | Én Istenem, kiáltok nappal, de nem hallgatsz meg; éjjel is és nincs nyugodalmam.
Ps.22.4 | Pedig te szent vagy, a ki Izráel dícséretei között lakozol.
Ps.22.5 | Benned bíztak atyáink; bíztak és te megszabadítottad őket.
Ps.22.6 | Hozzád kiáltottak és megmenekültek; benned bíztak és nem szégyenültek meg.
Ps.22.7 | De én féreg vagyok s nem férfiú; embereknek csúfja és a nép útálata.
Ps.22.8 | A kik engem látnak, mind csúfolkodnak rajtam, félrehúzzák ajkaikat és hajtogatják fejöket:
Ps.22.9 | Az Úrra bízta magát, mentse meg őt; szabadítsa meg őt, hiszen gyönyörködött benne!
Ps.22.10 | Mert te hoztál ki engem az anyám méhéből, [és ]biztattál engem anyámnak emlőin.
Ps.22.11 | Születésem óta a te gondod voltam; anyám méhétől fogva te voltál Istenem.
Ps.22.12 | Ne légy messze tőlem, mert közel a nyomorúság, és nincs, a ki segítsen.
Ps.22.13 | Tulkok sokasága kerített be engem, körülfogtak engem Básán bikái.
Ps.22.14 | Feltátották rám szájokat, mint a ragadozó és ordító oroszlán.
Ps.22.15 | Mint a víz, úgy kiöntettem; csontjaim mind széthullottak; szívem olyan lett, mint a viasz, megolvadt belső részeim között.
Ps.22.16 | Erőm kiszáradt, mint cserép, nyelvem ínyemhez tapadt, és a halál porába fektetsz engemet.
Ps.22.17 | Mert ebek vettek körül engem, a gonoszok serege körülfogott; átlyukasztották kezeimet és lábaimat.
Ps.22.18 | Megszámlálhatnám minden csontomat, ők pedig csak néznek [s] bámulnak rám.
Ps.22.19 | Megosztoznak ruháimon, és köntösömre sorsot vetnek.
Ps.22.20 | De te, Uram, ne légy messze tőlem; én erősségem, siess segítségemre.
Ps.22.21 | Szabadítsd meg lelkemet a kardtól, s az én egyetlenemet a kutyák körmeiből.
Ps.22.22 | Ments meg engem az oroszlán torkából, és a bivalyok szarvai közül hallgass meg engem.
Ps.22.23 | Hadd hirdessem nevedet atyámfiainak, és dicsérjelek téged a gyülekezetben.
Ps.22.24 | Ti, a kik félitek az Urat, dicsérjétek őt! Jákób minden ivadékai dicsőítsétek őt, és féljétek őt Izráel minden magzata!
Ps.22.25 | Mert nem veti meg és nem útálja meg a szegény nyomorúságát; és nem rejti el az ő orczáját előle, és mikor kiált hozzá, meghallgatja.
Ps.22.26 | Felőled lesz dicséretem a nagy gyülekezetben. Az én fogadásaimat megadom azok előtt, a kik félik őt.
Ps.22.27 | Esznek a nyomorultak és megelégesznek, dicsérik az Urat, a kik őt keresik. Éljen szívetek örökké!
Ps.22.28 | Megemlékeznek és megtérnek az Úrhoz a föld minden határai, és leborul előtted a pogányok minden nemzetsége.
Ps.22.29 | Mert az Úré a királyi hatalom, uralkodik a pogányokon is.
Ps.22.30 | Esznek és leborulnak a föld gazdagai mind; ő előtte hajtanak térdet, a kik a porba hullanak, és a ki életben nem tarthatja lelkét.
Ps.22.31 | Őt szolgálják a fiak, az Úrról beszélnek az utódoknak.
Ps.22.32 | Eljőnek s hirdetik az ő igazságát az ő utánok való népnek, hogy ezt cselekedte!

Ps.23.1 | Dávid zsoltára. Az Úr az én pásztorom; nem szűkölködöm.
Ps.23.2 | Fűves legelőkön nyugtat engem, [és] csendes vizekhez terelget engem.
Ps.23.3 | Lelkemet megvidámítja, az igazság ösvényein vezet engem az ő nevéért.
Ps.23.4 | Még ha a halál árnyékának völgyében járok is, nem félek a gonosztól, mert te velem vagy; a te veszsződ és botod, azok vigasztalnak engem.
Ps.23.5 | Asztalt terítesz nékem az én ellenségeim előtt; elárasztod fejem olajjal; csordultig van a poharam.
Ps.23.6 | Bizonyára jóságod és kegyelmed követnek engem életem minden napján, s az Úr házában lakozom hosszú ideig.

Ps.24.1 | Dávid zsoltára. Az Úré a föld s annak teljessége; a föld kereksége s annak lakosai.
Ps.24.2 | Mert ő alapította azt a tengereken, és a folyókon megerősítette.
Ps.24.3 | Kicsoda megy fel az Úr hegyére? És kicsoda áll meg az ő szent helyén?
Ps.24.4 | Az ártatlan kezű és tiszta szívű, a ki nem adja lelkét hiábavalóságra, és nem esküszik meg csalárdságra.
Ps.24.5 | Áldást nyer az Úrtól, és igazságot az idvesség Istenétől.
Ps.24.6 | Ilyen az őt keresők nemzetsége, a Jákób [nemzetsége,] a kik a te orczádat keresik. Szela.
Ps.24.7 | Ti kapuk, emeljétek fel fejeiteket, és emelkedjetek fel ti örökkévaló ajtók; hadd menjen be a dicsőség királya.
Ps.24.8 | Kicsoda ez a dicsőség királya? Az erős és hatalmas Úr, az erős hadakozó Úr.
Ps.24.9 | Ti kapuk, emeljétek fel fejeiteket, és emelkedjetek fel örökkévaló ajtók, hadd menjen be a dicsőség királya!
Ps.24.10 | Kicsoda ez a dicsőség királya? A seregek Ura, ő a dicsőség királya. Szela.

Ps.25.1 | Dávidé. Hozzád emelem, Uram, lelkemet!
Ps.25.2 | Istenem, benned bízom; ne szégyenüljek meg; ne örüljenek rajtam ellenségeim.
Ps.25.3 | Senki se szégyenüljön meg, a ki téged vár; szégyenüljenek meg, a kik ok nélkül elpártolnak tőled.
Ps.25.4 | Útjaidat, Uram, ismertesd meg velem, ösvényeidre taníts meg engem.
Ps.25.5 | Vezess engem a te igazságodban és taníts engem, mert te vagy az én szabadító Istenem, mindennap várlak téged.
Ps.25.6 | Emlékezzél meg, Uram, irgalmasságodról és kegyelmedről, mert azok öröktől fogva vannak.
Ps.25.7 | Ifjúságomnak vétkeiről és bűneimről ne emlékezzél meg; kegyelmed szerint emlékezzél meg rólam, a te jóvoltodért, Uram!
Ps.25.8 | Jó és igaz az Úr, azért útba igazítja a vétkezőket.
Ps.25.9 | Igazságban járatja az alázatosokat, és az ő útjára tanítja meg az alázatosokat.
Ps.25.10 | Az Úrnak minden útja kegyelem és hűség azoknak, a kik szövetségét és bizonyságait megtartják.
Ps.25.11 | A te nevedért, Uram, bocsásd meg bűnömet, mert sok az.
Ps.25.12 | Kicsoda az, a ki féli az Urat? Megmutatja annak az útat, a melyet válaszszon.
Ps.25.13 | Annak lelke megmarad a jóban, és magzatja örökli a földet.
Ps.25.14 | Az Úr bizodalmas az őt félőkhöz, és szövetségével oktatja őket.
Ps.25.15 | Szemeim mindenha az Úrra [néznek,] mert ő húzza ki a tőrből lábamat.
Ps.25.16 | Tekints reám és könyörülj rajtam, mert árva és szegény vagyok.
Ps.25.17 | Eláradtak szívemnek szorongásai, nyomorúságaimból szabadíts meg engem.
Ps.25.18 | Lásd meg szegénységemet és gyötrelmemet; bocsásd meg minden bűnömet.
Ps.25.19 | Lásd meg ellenségeimet, mert megsokasodtak, és gyilkos gyűlölséggel gyűlölnek engem.
Ps.25.20 | Őrizd meg lelkemet és szabadíts meg engem; ne szégyenüljek meg, hogy benned bíztam.
Ps.25.21 | Ártatlanság és becsület védelmezzenek meg engem, mert téged várlak.
Ps.25.22 | Mentsd ki, Isten, Izráelt minden bajából.

Ps.26.1 | Dávidé. Ítélj meg engem, Uram! mert én ártatlanságban éltem és az Úrban bíztam ingadozás nélkül.
Ps.26.2 | Próbálj meg, Uram, és kisérts meg, és vizsgáld meg veséimet és szívemet.
Ps.26.3 | Mert kegyelmed szemem előtt van, és hűségedben járok-kelek.
Ps.26.4 | Nem ültem együtt hivalkodókkal, és alattomosokkal nem barátkoztam.
Ps.26.5 | Gyűlölöm a rosszak társaságát, és a gonoszokkal együtt nem ülök.
Ps.26.6 | Ártatlanságban mosom kezemet, és oltárodat gyakorlom Uram!
Ps.26.7 | Hogy hallatós szóval dicsérjelek téged, és elbeszéljem minden csodatettedet.
Ps.26.8 | Uram, szeretem a te házadban való lakozást, és a te dicsőséged hajlékának helyét.
Ps.26.9 | Ne sorozd a bűnösökkel együvé lelkemet, sem életemet a vérszopókkal együvé,
Ps.26.10 | A kiknek kezében vétek van, és jobbjuk telve vesztegetéssel.
Ps.26.11 | Én pedig ártatlanságban élek; ments meg és könyörülj rajtam.
Ps.26.12 | Lábam megáll igazsággal; áldom az Urat a gyülekezetekben.

Ps.27.1 | Dávidé. Az Úr az én világosságom és üdvösségem: kitől féljek? Az Úr az én életemnek erőssége: kitől remegjek?
Ps.27.2 | Ha gonoszok jőnek ellenem, hogy testemet egyék: szorongatóim és elleneim - ők botlanak meg és hullanak el.
Ps.27.3 | Ha tábor fog körül, nem fél szívem; habár had támad reám, mégis [ő benne] bízom én.
Ps.27.4 | Egyet kérek az Úrtól, azért esedezem: hogy lakhassam az Úr házában életemnek minden idejében; hogy nézhessem az Úrnak szépségét és gyönyörködhessem az ő templomában.
Ps.27.5 | Bizony elrejt engem az ő hajlékába a veszedelem napján; eltakar engem sátrának rejtekében, sziklára emel fel engem.
Ps.27.6 | Most is felül emeli fejemet ellenségeimen, a kik körültem vannak, és én az ő sátorában örömáldozatokkal áldozom, énekelek és zengedezek az Úrnak.
Ps.27.7 | Halld meg, Uram, hangomat - hívlak! Irgalmazz nékem és hallgass meg engem!
Ps.27.8 | Helyetted mondja a szívem: Az én orczámat keressétek! A te orczádat keresem, oh Uram!
Ps.27.9 | Ne rejtsd el orczádat előlem; ne utasítsd el szolgádat haraggal; te voltál segítőm, ne taszíts el és ne hagyj el engem, üdvösségemnek Istene!
Ps.27.10 | Ha atyám és anyám elhagynának is, az Úr magához vesz engem.
Ps.27.11 | Taníts meg engem a te útadra, oh Uram! Vezérelj engem egyenes ösvényen, az én üldözőim miatt.
Ps.27.12 | Ne adj át engem szorongatóim kivánságának, mert hamis tanúk támadnak ellenem, és erőszakot lihegnek.
Ps.27.13 | Bizony hiszem, hogy meglátom az Úr jóságát az élőknek földén!
Ps.27.14 | Várjad az Urat, légy erős; bátorodjék szíved és várjad az Urat.

Ps.28.1 | Dávidé. Hozzád kiáltok, Uram, én szirtem; ne fordulj el szótlanul tőlem, hogy ne legyek, ha néma maradnál, a sírba szállókhoz hasonló.
Ps.28.2 | Halld meg esedezéseimnek szavát, mikor kiáltok hozzád, és mikor felemelem kezeimet a te szentséged lakhelye felé.
Ps.28.3 | Ne számlálj engem a hitetlenek és gonosztevők közé, a kik békességgel szólnak felebarátaikhoz, pedig gonoszság van szívökben.
Ps.28.4 | Fizess meg nékik az ő cselekedeteik és igyekezetök rosszasága szerint; kezök munkája szerint fizess meg nékik; add meg nékik jutalmukat!
Ps.28.5 | Minthogy nem figyelnek az Úr cselekedeteire és kezének munkáira, lerontja őket és föl nem építi őket.
Ps.28.6 | Áldott az Úr, hogy meghallgatta esedezéseimnek szavát.
Ps.28.7 | Az Úr az én erőm és paizsom, ő benne bízott szívem és megsegíttettem; örvend szívem és énekemmel dicsérem őt.
Ps.28.8 | Az Úr az ő népének ereje, és az ő fölkentjének megtartó erőssége.
Ps.28.9 | Tartsd meg a te népedet és áldd meg a te örökségedet, legeltesd és magasztald fel őket mindörökké!

Ps.29.1 | Dávid zsoltára. Adjatok az Úrnak, ti fejedelmeknek fiai, adjatok az Úrnak tiszteletet és dicséretet!
Ps.29.2 | Adjátok az Úrnak neve tiszteletét, imádjátok az Urat szent ékességben.
Ps.29.3 | Az Úr szava [zeng] a vizek fölött, a dicsőség Istene mennydörög, az Úr ott van a nagy vizek felett.
Ps.29.4 | Az Úr szava erős; az Úr szava fenséges.
Ps.29.5 | Az Úr szava czédrusokat tördel, összetöri az Úr a Libánon czédrusait is.
Ps.29.6 | És ugrándoztatja azokat, mint a borjút, a Libánont és a Szirjónt, mint a bivalyfiat.
Ps.29.7 | Az Úr szava tűzlángokat szór.
Ps.29.8 | Az Úr szava megrengeti a pusztát, megrengeti az Úr Kádesnek pusztáját.
Ps.29.9 | Az Úr szava megborjaztatja a nőstény szarvasokat, lehántja az erdőket, és az ő hajlékában mindene azt mondja: dicső!
Ps.29.10 | Az Úr trónolt az özönvíz felett; így trónol az Úr, mint király, mindörökké.
Ps.29.11 | Az Úr ad erőt népének, az Úr megáldja népét békességgel.

Ps.30.1 | Dávid zsoltára. Templomszentelési ének.
Ps.30.2 | Magasztallak Uram, hogy felemeltél engem, és nem engedted, hogy ellenségeim örüljenek rajtam.
Ps.30.3 | Uram, Istenem, hozzád kiáltottam, és te meggyógyítottál engem!
Ps.30.4 | Uram, felhoztad a Seolból az én lelkemet, fölélesztettél a sírbaszállók közül.
Ps.30.5 | Zengedezzetek az Úrnak, ti hívei! Dicsőítsétek szent emlékezetét.
Ps.30.6 | Mert csak pillanatig [tart] haragja, [de] élethossziglan jóakarata; este bánat száll be [hozzánk], reggelre öröm.
Ps.30.7 | Azt mondtam azért én jó állapotomban: Nem rendülhetek meg soha.
Ps.30.8 | Uram, jókedvedből erősséget állítottál föl hegyemre; de elrejtéd orczádat, és megroskadtam.
Ps.30.9 | Hozzád kiáltok, Uram! Az én Uramnak irgalmáért könyörgök!
Ps.30.10 | Mit használ vérem, ha sírba szállok? Dicsér-e téged a por; hirdeti-é igazságodat?
Ps.30.11 | Hallgass meg, Uram, könyörülj rajtam! Uram, légy segítségem!
Ps.30.12 | Siralmamat vígságra fordítottad, leoldoztad gyászruhámat, körülöveztél örömmel.
Ps.30.13 | Hogy zengjen néked és el ne hallgasson felőled a dicséret: Uram, én Istenem, örökké dicsőítlek téged.

Ps.31.1 | Az éneklőmesternek, Dávid zsoltára.
Ps.31.2 | Te benned bíztam, Uram! Ne szégyenüljek meg soha; igazságoddal szabadíts meg engem.
Ps.31.3 | Hajtsd hozzám füledet, hamar szabadíts meg; légy nékem erős kőszálam, erődített házam, hogy megtarts engem.
Ps.31.4 | Mert kősziklám és védőváram vagy te; vezess hát engem a te nevedért és vezérelj engemet.
Ps.31.5 | Ments ki engem a hálóból, a melyet titkon vetettek nékem; hiszen te vagy az én erősségem.
Ps.31.6 | Kezedre bízom lelkemet, te váltasz meg engemet, oh Uram, hűséges Isten.
Ps.31.7 | Gyűlölöm a hazug hiúságok híveit, és az Úrban bízom én.
Ps.31.8 | Hadd vigadjak és örüljek a te kegyelmednek, a miért meglátod nyomorúságomat [és] megismered a háborúságokban lelkemet;
Ps.31.9 | És nem rekesztesz be engem ellenség kezébe, [sőt] tágas térre állatod lábaimat.
Ps.31.10 | Könyörülj rajtam, Uram, mert szorongattatom; elsenyved a búbánat miatt szemem, lelkem, testem.
Ps.31.11 | Mert bánatban enyészik életem, és sóhajtásban [múlnak] éveim; bűnöm miatt roskadoz erőm, és kiasznak csontjaim.
Ps.31.12 | Temérdek üldözőm miatt csúfsággá lettem, kivált szomszédaimé, és ismerőseimnek félelmévé; a kik az utczán látnak, elfutnak tőlem.
Ps.31.13 | Töröltettem, akár a halott, az emlékezetből; olyanná lettem, mint az elroshadt edény.
Ps.31.14 | Mert hallottam sokak rágalmát, iszonyatosságot mindenfelől, a mint együtt tanácskoztak ellenem, és tervezték, hogy elrabolják lelkemet.
Ps.31.15 | De én benned bízom, Uram! Azt mondom: Te vagy Istenem.
Ps.31.16 | Életem ideje kezedben van: szabadíts meg ellenségeim kezéből és üldözőimtől.
Ps.31.17 | Világosítsd meg orczádat a te szolgádon, tarts meg engem jóvoltodból.
Ps.31.18 | Uram, ne szégyenüljek meg, mivelhogy hívlak téged; a gonoszok szégyenüljenek meg [és] pusztuljanak a Seolba.
Ps.31.19 | A hazug ajkak némuljanak el, a melyek vakmerően szólnak az igaz ellen, kevélységgel és megvetéssel.
Ps.31.20 | Mily bőséges a te jóságod, a melyet fentartasz a téged félőknek, [és] megbizonyítasz a te benned bízókon az emberek fiai előtt.
Ps.31.21 | Elrejted őket a te orczádnak rejtekében az emberek zendülései elől; sátorban őrzöd őket a perpatvarkodó nyelvektől.
Ps.31.22 | Áldott az Úr, hogy csodálatossá tette kegyelmét rajtam, mint egy megerősített városon!
Ps.31.23 | Én ugyan azt gondoltam ijedtemben: Elvettettem szemeid elől; de mégis, meghallgattad esedezéseimnek szavát, mikor kiáltottam hozzád.
Ps.31.24 | Szeressétek az Urat mind ti ő kedveltjei; a híveket megőrzi az Úr és bőven megfizet a kevélyen cselekvőknek!
Ps.31.25 | Legyetek erősek és bátorodjék a ti szívetek mindnyájan, a kik várjátok az Urat!

Ps.32.1 | Dávid tanítása. Boldog az, a kinek hamissága megbocsáttatott, vétke elfedeztetett.
Ps.32.2 | Boldog ember az, a kinek az Úr bűnt nem tulajdonít, és lelkében csalárdság nincsen.
Ps.32.3 | Míg elhallgatám, megavultak csontjaim a napestig való jajgatás miatt.
Ps.32.4 | Míg éjjel-nappal rám nehezedék kezed, életerőm ellankadt, mintegy a nyár hevében. Szela.
Ps.32.5 | Vétkemet bevallám néked, bűnömet el nem fedeztem. Azt mondtam: Bevallom hamisságomat az Úrnak - és te elvetted rólam bűneimnek terhét. Szela.
Ps.32.6 | Azért hozzád fohászkodjék minden kegyes, alkalmas időben. Bár a nagy vizek áradnának, nem juthatnak azok el ő hozzá.
Ps.32.7 | Te vagy oltalmam, te mentesz meg veszedelemtől; végy körül engem a szabadulás örömével! Szela.
Ps.32.8 | Bölcscsé teszlek és megtanítlak téged az útra, a melyen járj; szemeimmel tanácsollak téged.
Ps.32.9 | Ne legyetek oktalanok, mint a ló, mint az öszvér, a melyeknek kantárral és zabolával kell szorítani az állát, [mert] nem közelít hozzád.
Ps.32.10 | Sok bánata van a gonosznak, de a ki bízik az Úrban, kegyelemmel veszi azt körül.
Ps.32.11 | Örüljetek az Úrban, vigadozzatok ti igazak! Örvendezzetek mindnyájan ti egyeneslelkűek!

Ps.33.1 | Örvendezzetek ti igazak, az Úrban; a hívekhez illik a dícséret.
Ps.33.2 | Dicsérjétek az Urat cziterával; tízhúrú hárfával zengjetek néki.
Ps.33.3 | Énekeljetek néki új éneket, lantoljatok lelkesen, harsogón.
Ps.33.4 | Mert az Úr szava igaz, és minden cselekedete hűséges.
Ps.33.5 | Szereti az igazságot és törvényt; az Úr kegyelmével telve a föld.
Ps.33.6 | Az Úr szavára lettek az egek, és szájának leheletére minden seregök.
Ps.33.7 | Összegyűjti a tenger vizeit, mintegy tömlőbe; tárházakba rakja a hullámokat.
Ps.33.8 | Féljen az Úrtól mind az egész föld, rettegjen tőle minden földi lakó.
Ps.33.9 | Mert ő szólt és meglett, ő parancsolt és előállott.
Ps.33.10 | Az Úr elforgatja a nemzetek tanácsát, meghiúsítja a népek gondolatait.
Ps.33.11 | Az Úr tanácsa megáll mindörökké, szívének gondolatai nemzedékről-nemzedékre.
Ps.33.12 | Boldog nép az, a melynek Istene az Úr, az a nép, a melyet örökségül választott magának.
Ps.33.13 | Az égből letekint az Úr, látja az emberek minden fiát.
Ps.33.14 | Székhelyéről lenéz a föld minden lakosára.
Ps.33.15 | Ő alkotta mindnyájok szivét, [és] jól tudja minden tettöket.
Ps.33.16 | Nem szabadul meg a király nagy sereggel; a hős sem menekül meg nagy erejével;
Ps.33.17 | Megcsal a ló a szabadításban, nagy erejével sem ment meg.
Ps.33.18 | Ámde az Úr szemmel tartja az őt félőket, az ő kegyelmében bízókat,
Ps.33.19 | Hogy kimentse lelköket a halálból, és az éhségben [is] eltartsa őket.
Ps.33.20 | Lelkünk az Urat várja, segítségünk és paizsunk ő.
Ps.33.21 | Csak ő benne vigad a mi szívünk, csak az ő szent nevében bízunk!
Ps.33.22 | Legyen, Uram, a te kegyelmed rajtunk, a miképen bíztunk te benned.

Ps.34.1 | Dávidé, mikor elváltoztatta értelmét Abimélek előtt, és mikor ez elűzte őt és elment.
Ps.34.2 | Áldom az Urat minden időben, dicsérete mindig ajkamon van!
Ps.34.3 | Dicsekedik lelkem az Úrban; [s] hallják ezt a szegények és örülnek.
Ps.34.4 | Dicsőítsétek velem az Urat, és magasztaljuk együtt az ő nevét!
Ps.34.5 | Megkerestem az Urat és meghallgatott engem, és minden félelmemből kimentett engem.
Ps.34.6 | A kik ő reá néznek, azok felvidulnak, és arczuk meg nem pirul.
Ps.34.7 | Ez a szegény kiáltott, és az Úr meghallgatta, és minden bajából kimentette őt.
Ps.34.8 | Az Úr angyala tábort jár az őt félők körül és kiszabadítja őket.
Ps.34.9 | Érezzétek és lássátok meg, hogy jó az Úr! Boldog az az ember, a ki ő benne bízik.
Ps.34.10 | Féljétek az Urat, ti szentjei! Mert a kik őt félik, nincs fogyatkozásuk.
Ps.34.11 | Az oroszlánok szűkölködnek, éheznek; de a kik az Urat keresik, semmi jót sem nélkülöznek.
Ps.34.12 | Jőjjetek fiaim, hallgassatok rám, megtanítlak titeket az Úr félelmére!
Ps.34.13 | Ki az az ember, a kinek tetszik az élet, és szeret napokat, hogy jót láthasson?
Ps.34.14 | Tartóztasd meg nyelvedet a gonosztól, és ajkadat a csalárd beszédtől.
Ps.34.15 | Kerüld a rosszat és cselekedjél jót; keresd a békességet és kövesd azt.
Ps.34.16 | Az Úr szemei az igazakon vannak, és az ő fülei azoknak kiáltásán;
Ps.34.17 | Az Úr orczája pedig a gonosztevőkön van, hogy kiirtsa, emlékezetöket a földről.
Ps.34.18 | [Ha igazak] kiáltnak, az Úr meghallgatja, és minden bajukból kimenti őket.
Ps.34.19 | Közel van az Úr a megtört szívekhez, és megsegíti a sebhedt lelkeket.
Ps.34.20 | Sok baja van az igaznak, de valamennyiből kimenti az Úr.
Ps.34.21 | Megőrzi minden csontját, egy sem töretik meg azokból.
Ps.34.22 | A gonoszt gonoszság öli meg, és meglakolnak, a kik gyűlölik az igazat.
Ps.34.23 | Az Úr kimenti az ő szolgái lelkét, és senki meg nem lakol, a ki ő benne bízik.

Ps.35.1 | Dávidé. Perelj Uram a velem perlőkkel; harczolj a velem harczolókkal.
Ps.35.2 | Ragadj paizst és vértet, és kelj föl segítségemre.
Ps.35.3 | Szegezz dárdát és rekeszd el üldözőim útját, mondd lelkemnek: Én vagyok segítséged.
Ps.35.4 | Szégyen, gyalázat érje azokat, a kik lelkemet keresik; vettessenek hátra és piruljanak, a kik vesztemet koholják.
Ps.35.5 | Legyenek olyanok, mint a polyva a szél előtt; az Úrnak angyala verdesse [őket].
Ps.35.6 | Legyen útjok sötét, csuszamlós, s az Úrnak angyala kergesse őket.
Ps.35.7 | Mert ok nélkül vetették elém titkon vont hálójokat, és ok nélkül ástak vermet az én lelkemnek.
Ps.35.8 | Érje őt romlás váratlanul, fogja meg hálója, a melyet kivetett, essék belé a veszedelembe.
Ps.35.9 | Az én lelkem pedig vigad majd az Úrban, örvendezve szabadításában.
Ps.35.10 | Minden tetemem ezt mondja majd: Kicsoda olyan, mint te, Uram?! A ki megszabadítod a nyomorultat a nála erősebbtől, a szegényt és szűkölködőt az ő megrablójától.
Ps.35.11 | Erőszakos tanúk állnak elő; azt kérdezik tőlem, a miről nem tudok.
Ps.35.12 | Jóért roszszal fizetnek meg nékem, megrabolják lelkemet.
Ps.35.13 | Pedig én az ő betegségökben gyászba öltöztem, bőjttel gyötörtem lelkemet, imádságom kebelemre vissza-vissza szállt.
Ps.35.14 | Mintha barátom, testvérem volna, úgy jártam-keltem [érte;] mintha anyámat siratnám, úgy jártam bútól meghajolva:
Ps.35.15 | Ők pedig örültek az én bukásomon és összegyűltek; összegyűltek ellenem a rágalmazók, tudtom nélkül gyaláztak és nem nyugodtak,
Ps.35.16 | Ingyenélők léha csúfkodásai közt fogaikat vicsorgatva rám.
Ps.35.17 | Oh Uram, meddig nézed? Szabadítsd meg lelkemet tombolásaiktól, az oroszlánkölyköktől az én egyetlenemet.
Ps.35.18 | Dicsérlek a nagy gyülekezetben, az erős nép között magasztallak téged.
Ps.35.19 | Ne örüljenek rajtam az én hazug ellenségeim, méltatlan gyűlölőim se hunyorgassanak rám.
Ps.35.20 | Mert nem beszélnek békességet, hanem a kik békességesek e földön, azok ellen álnok dolgokat koholnak.
Ps.35.21 | Föltátották rám szájokat, azt mondták: Haha! Haha! Látta a szemünk.
Ps.35.22 | Láttad, oh Uram - ne hallgass, oh Uram; ne légy távol tőlem!
Ps.35.23 | Serkenj föl, ébredj ítéletemre, oh Uram, Istenem, az én ügyemért.
Ps.35.24 | Ítélj meg engem a te igazságod szerint, oh Uram, Istenem, hogy ne öröljenek rajtam!
Ps.35.25 | Ne mondhassák szívökben: Örülj mi lelkünk! Ne mondhassák: Elnyeltük őt!
Ps.35.26 | Szégyenüljenek meg, piruljanak együttesen, a kik bajomnak örülnek; szégyen és gyalázat borítsa be őket, a kik felfuvalkodtak ellenem.
Ps.35.27 | Vigadjanak és örüljenek, a kik kivánják az én igazságomat, hadd mondják mindenkor: Nagy az Úr, a ki kivánja az ő szolgájának békességét.
Ps.35.28 | Az én nyelvem pedig hirdetni fogja a te igazságodat, a te dicsőségedet minden napon.

Ps.36.1 | Az éneklőmesternek; az Úr szolgájáé, Dávidé.
Ps.36.2 | A gonosznak hamissága felől így gondolkozom szívemben: nincs ő előtte isten-félelem;
Ps.36.3 | Mert hízeleg néki önmagának, ha bűnét elkövetheti, ha gyűlölködhetik.
Ps.36.4 | Szájának beszéde hiábavalóság és hamisság; megszünt bölcs lenni [és] jót cselekedni.
Ps.36.5 | Hiábavalóságot gondol ágyában; nem a jó útra áll, [és] nem veti meg a rosszat.
Ps.36.6 | Uram, az égig [ér] a te kegyelmességed; a te hűséged a felhőkig!
Ps.36.7 | Igazságod, mint Isten hegyei; ítéleteid, [mint] a nagy mélységek; az embert és barmot te tartod meg, Uram!
Ps.36.8 | Oh Isten, milyen drága a te kegyelmességed; az embernek fiai a te szárnyaidnak árnyékába menekülnek.
Ps.36.9 | Dúslakodnak házadnak bőséges javaiban; megitatod őket gyönyörűségeid folyóvizéből.
Ps.36.10 | Mert nálad van az életnek forrása; a te világosságod által látunk világosságot.
Ps.36.11 | Terjeszd ki kegyelmességedet a te ismerőidre, és igazságodat az igaz szívűekre.
Ps.36.12 | Ne támadjon engem a kevélynek lába, és ne üldözzön engem a gonosznak keze.
Ps.36.13 | Hullnak már a gonosztevők; eltaszíttatnak és nem állhatnak fel!

Ps.37.1 | Dávidé. Ne bosszankodjál az elvetemültekre, ne irígykedjél a gonosztevőkre.
Ps.37.2 | Mert hirtelen levágattatnak, mint a fű, s mint a gyönge növény elfonnyadnak.
Ps.37.3 | Bízzál az Úrban és jót cselekedjél; e földön lakozzál és hűséggel élj.
Ps.37.4 | Gyönyörködjél az Úrban, és megadja néked szíved kéréseit.
Ps.37.5 | Hagyjad az Úrra a te útadat, és bízzál benne, majd ő teljesíti.
Ps.37.6 | Felhozza a te igazságodat, mint a világosságot, és a te jogodat, miként a delet.
Ps.37.7 | Csillapodjál le az Úrban és várjad őt; ne bosszankodjál arra, a kinek útja szerencsés, [se] arra, a ki álnok tanácsokat követ.
Ps.37.8 | Szünj meg a haragtól, hagyd el heveskedésedet; ne bosszankodjál, csak rosszra vinne!
Ps.37.9 | Mert az elvetemültek kivágattatnak; de a kik az Urat várják, öröklik a földet.
Ps.37.10 | Egy kevés [idő] még és nincs gonosz; nézed a helyét és nincsen ott.
Ps.37.11 | A szelidek pedig öröklik a földet, és gyönyörködnek nagy békességben.
Ps.37.12 | Fondorkodik a gonosz az igaz ellen, és fogait csikorgatja rá:
Ps.37.13 | Az Úr neveti őt, mert látja, hogy eljő az ő napja.
Ps.37.14 | Fegyvert vonnak a gonoszok; felvonják ívöket, hogy a szegényt és nyomorultat elejtsék, [és] leöljék az igazán élőket;
Ps.37.15 | [De] fegyverök saját szívökbe hat, és ívök eltörik.
Ps.37.16 | Jobb a kevés az igaznak, mint a sok gonosznak az ő gazdagsága.
Ps.37.17 | Mert a gonoszok karja eltörik, de az igazakat támogatja az Úr.
Ps.37.18 | Jól tudja az Úr a feddhetetleneknek napjait, és hogy örökségök mindörökké meglesz.
Ps.37.19 | Nem szégyenülnek meg a veszedelmes időben, és jóllaknak az éhség napjaiban.
Ps.37.20 | De a gonoszok elvesznek, és az Úrnak ellensége, mint a liget ékessége, elmúlik, füstként múlik el.
Ps.37.21 | Kölcsön kér a gonosz és meg nem fizet, de az igaz irgalmas és adakozó.
Ps.37.22 | Mert a kiket ő megáld, öröklik a földet, és a kiket ő megátkoz, kivágattatnak azok.
Ps.37.23 | Az Úr szilárdítja meg az igaz ember lépteit, és útját kedveli.
Ps.37.24 | Ha elesik, nem terül el, mert az Úr támogatja kezével.
Ps.37.25 | Gyermek voltam, meg is vénhedtem, de nem láttam, hogy elhagyottá lett volna az igaz, a magzatja pedig kenyérkéregetővé.
Ps.37.26 | Mindennapon irgalmatoskodik és kölcsön ad, és az ő magzatja áldott.
Ps.37.27 | Kerüld a rosszat és jót cselekedjél, és megmaradsz mindörökké.
Ps.37.28 | Mert az Úr szereti az ítéletet, és el nem hagyja az ő kegyeseit; megőrzi őket mindörökké, a gonoszok magvát pedig kiirtja.
Ps.37.29 | Az igazak öröklik a földet, és mindvégig rajta lakoznak.
Ps.37.30 | Bölcseséget beszél az igaznak szája, és a nyelve ítéletet szól.
Ps.37.31 | Istenének törvénye van szívében, lépései nem ingadoznak.
Ps.37.32 | Leselkedik a gonosz az igazra, és halálra keresi azt;
Ps.37.33 | De az Úr nem hagyja azt annak kezében, sem nem kárhoztatja, mikor megítéltetik.
Ps.37.34 | Várjad az Urat, őrizd meg az ő útját; és fölmagasztal téged, hogy örököld a földet; és meglátod, a mikor kiirtatnak a gonoszok.
Ps.37.35 | Láttam elhatalmasodni a gonoszt és szétterjeszkedett az, mint egy gazdag lombozatú vadfa;
Ps.37.36 | De elmult és ímé nincsen! kerestem, de nem található.
Ps.37.37 | Ügyelj a feddhetetlenre, nézd a becsületest, mert a jövendő a béke emberéé.
Ps.37.38 | De a bűnösök mind elvesznek; a gonosznak vége pusztulás.
Ps.37.39 | Az igazak segedelme pedig az Úrtól van; ő az ő erősségök a háborúság idején.
Ps.37.40 | Megvédi őket az Úr és megszabadítja őket; megszabadítja őket a gonoszoktól és megsegíti őket, mert ő benne bíznak.

Ps.38.1 | Dávid zsoltára emlékeztetőül.
Ps.38.2 | Uram, haragodban ne fenyíts meg engem; felgerjedésedben ne ostorozz meg engem!
Ps.38.3 | Mert nyilaid belém akadtak, és kezed rám nehezült.
Ps.38.4 | Nincs épség testemben a te haragodtól; nincs békesség csontjaimban vétkeim miatt.
Ps.38.5 | Mert bűneim elborítják fejemet; súlyos teherként, erőm felett.
Ps.38.6 | Megsenyvedtek, megbűzhödtek sebeim oktalanságom miatt.
Ps.38.7 | Lehorgadtam, meggörbedtem nagyon; naponta szomorúan járok.
Ps.38.8 | Mert derekam megtelt gyulladással, és testemben semmi ép sincsen.
Ps.38.9 | Erőtlen és összetört vagyok nagyon, s szívem keserűsége miatt jajgatok.
Ps.38.10 | Uram, előtted van minden kívánságom, és nincs előled elrejtve az én nyögésem!
Ps.38.11 | Szívem dobogva ver, elhágy erőm, s szemem világa - az sincs már velem.
Ps.38.12 | Szeretteim és barátaim félreállanak csapásomban; rokonaim pedig messze állanak.
Ps.38.13 | De tőrt vetnek, a kik életemre törnek, és a kik bajomra törnek; hitványságokat beszélnek, és csalárdságot koholnak mindennap.
Ps.38.14 | De én, mint a siket, nem hallok, és olyan vagyok, mint a néma, a ki nem nyitja föl száját.
Ps.38.15 | És olyanná lettem, mint az, a ki nem hall, és szájában nincsen ellenmondás.
Ps.38.16 | Mert téged vártalak Uram, te hallgass meg Uram, Istenem!
Ps.38.17 | Mert azt gondolom: csak ne örülnének rajtam; mikor lábam ingott, hatalmaskodtak ellenem!
Ps.38.18 | És bizony közel vagyok az eleséshez, és bánatom mindig előttem van.
Ps.38.19 | Sőt bevallom bűneimet, bánkódom vétkem miatt.
Ps.38.20 | De ellenségeim élnek, erősödnek; megsokasodtak hazug gyűlölőim,
Ps.38.21 | És a kik jóért roszszal fizetnek; ellenem törnek, a miért én jóra törekszem.
Ps.38.22 | Ne hagyj el Uram Istenem, ne távolodjál el tőlem!
Ps.38.23 | Siess segítségemre, oh Uram, én szabadítóm!

Ps.39.1 | Az éneklőmesternek Jeduthunnak, Dávid zsoltára.
Ps.39.2 | Mondám: nosza vigyázok útaimra, hogy ne vétkezzem nyelvemmel; megzabolázom szájamat, a míg előttem van a hitetlen.
Ps.39.3 | Elnémultam, vesztegléssel hallgattam a jóról, de fájdalmam felzaklatódott.
Ps.39.4 | Fölhevült bennem az én szívem, gondolatomban tűz gerjede fel, így szólék [azért] az én nyelvemmel:
Ps.39.5 | Jelentsd meg Uram az én végemet és napjaim mértékét, mennyi az? Hadd tudjam, hogy milyen múlandó vagyok.
Ps.39.6 | Ímé tenyérnyivé tetted napjaimat, és az én életem te előtted, mint a semmi. Bizony merő hiábavalóság minden ember, akárhogyan áll is! Szela.
Ps.39.7 | Bizony árnyékként jár az ember; bizony csak hiába szorgalmatoskodik; rakásra gyűjt, de nem tudja, ki takarítja be azokat!
Ps.39.8 | Most azért, mit reméljek, oh Uram?! Te benned van bizodalmam.
Ps.39.9 | Ments ki engem minden álnokságomból; ne tégy engem bolondok csúfjává!
Ps.39.10 | Megnémultam, nem nyitom fel szájamat, mert te cselekedted.
Ps.39.11 | Vedd le rólam a te ostorodat; kezed fenyítéke miatt elenyészem én.
Ps.39.12 | Mikor a bűn miatt büntetéssel fenyítesz valakit, elemészted, mint moly, az ő szépségét. Bizony merő hiábavalóság minden ember. Szela.
Ps.39.13 | Halld meg Uram az én könyörgésemet, figyelmezzél kiáltásomra, könyhullatásomra ne vesztegelj; mert én jövevény vagyok te nálad, zsellér, mint minden én ősöm.
Ps.39.14 | Ne nézz reám, hadd enyhüljek meg, mielőtt elmegyek és nem leszek többé!

Ps.40.1 | Az éneklőmesternek; Dávid zsoltára.
Ps.40.2 | Várván vártam az Urat, és hozzám hajolt, és meghallgatta kiáltásomat.
Ps.40.3 | És kivont engem a pusztulás gödréből, a sáros fertőből, és sziklára állította fel lábamat, megerősítvén lépteimet.
Ps.40.4 | És új éneket adott szájamba, a mi Istenünknek dicséretét; sokan látták és megfélemlettek, és bíztak az Úrban.
Ps.40.5 | Boldog ember az, a ki az Úrba vetette bizodalmát, és nem fordul a kevélyekhez és a hazugságra vetemedettekhez!
Ps.40.6 | Sokat cselekedtél te, Uram Istenem, a te csodáiddal és terveiddel mi érettünk; semmi sem hasonlítható hozzád; hirdetném és elbeszélném, [de] többek, semhogy elszámlálhatnám.
Ps.40.7 | Véres áldozatot és ételáldozatot nem kedveltél; füleimet fölnyitottad; égőáldozatot és bűnért való áldozatot sem kívántál.
Ps.40.8 | Akkor azt mondtam: Ímé jövök; a könyvtekercsben írva van felőlem,
Ps.40.9 | Hogy teljesítsem a te akaratodat; ezt kedvelem, én Istenem, a te törvényed keblem közepette van.
Ps.40.10 | Vígan hirdetem az igazságosságot a nagy gyülekezetben; ímé, nem tartom vissza ajkamat, te tudod, óh Uram!
Ps.40.11 | Igazságosságodat nem rejtem el szívemben, elmondom a te hűségedet és segítségedet; nem titkolom el kegyelmedet és igazságodat a nagy gyülekezetben.
Ps.40.12 | Te, Uram, ne tartsd vissza tőlem irgalmadat; kegyelmed és igazságod mindig megóvnak engem.
Ps.40.13 | Mert bajok vettek engem körül, a melyeknek számuk sincsen; utolértek bűneim, a melyeket végig sem nézhetek; számosabbak a fejem hajszálainál, és a szívem [is] elhagyott engem.
Ps.40.14 | Tessék Uram néked, hogy megments engemet; siess Uram segítségemre!
Ps.40.15 | Szégyenüljenek meg és piruljanak mind, a kik életemre törnek, hogy elragadják azt; riadjanak vissza, gyalázat érje, a kik bajomat kívánják.
Ps.40.16 | Pusztuljanak el az ő gyalázatosságuk miatt, a kik azt mondják nékem: Hehé, hehé!
Ps.40.17 | Örülnek és örvendeznek majd mindazok, a kik téged keresnek; azt mondják mindenha: Magasztaltassék fel az Úr, a kik szeretik a te szabadításodat.
Ps.40.18 | Rólam is, noha én szegény és nyomorult vagyok, az én Uram visel gondot. Te vagy segítségem, szabadítóm, oh Istenem, ne késsél!

Ps.41.1 | Az éneklőmesternek; Dávid zsoltára.
Ps.41.2 | Boldog, a ki a nyomorultra gondol; a veszedelem napján megmenti azt az Úr.
Ps.41.3 | Az Úr megőrzi azt és élteti azt; boldog lesz e földön, és nem adhatod oda ellenségei kivánságának.
Ps.41.4 | Az Úr megerősíti őt az ő betegágyán; bármilyen az ágya, megkönnyíted betegségében.
Ps.41.5 | Én azt mondtam: Uram kegyelmezz nékem, gyógyítsd meg lelkemet, mert vétkeztem ellened!
Ps.41.6 | Ellenségeim rosszat mondanak felőlem: Mikor hal meg és vész ki a neve?
Ps.41.7 | Ha látogatni jön [be valaki,] hiábavalóságot beszél; szíve álnokságot gyűjt össze magának, kimegy az utczára [és] beszél.
Ps.41.8 | Minden gyűlölőm együtt suttog reám, gonoszat koholnak ellenem:
Ps.41.9 | Istennek átka szállott ő reá, s mivelhogy benne fekszik, nem kél fel többé!
Ps.41.10 | Még az én jóakaróm is, a kiben bíztam, a ki kenyeremet ette, fölemelte sarkát ellenem.
Ps.41.11 | De te Uram, könyörülj rajtam és emelj föl engemet, hadd fizessek meg nékik!
Ps.41.12 | Abból tudom meg, hogy kedvelsz engemet, ha ellenségem nem ujjong felettem;
Ps.41.13 | Engem pedig feddhetetlenségemben támogatsz, és színed elé állatsz mindenha.
Ps.41.14 | Áldott az Úr, Izráelnek Istene öröktől fogva mindörökké. Ámen, ámen!

Ps.42.1 | Az éneklőmesternek; Kóráh fiainak tanítása.
Ps.42.2 | Mint a szarvas kivánkozik a folyóvizekre, úgy kivánkozik az én lelkem hozzád, oh Isten!
Ps.42.3 | Szomjuhozik lelkem Istenhez, az élő Istenhez; mikor mehetek el és jelenhetek meg Isten előtt?
Ps.42.4 | Könyhullatásom volt kenyerem éjjel és nappal, mikor mindennap azt mondták nékem: "Hol van a te Istened?"
Ps.42.5 | Mikor ezekről emlékezem, megkeseredem lelkemben; mert nagy csoportban vonultam [ezelőtt] és ujjongó örömmel és hálaadással vezettem őket, az ünneplő sokaságot, az Isten házáig.
Ps.42.6 | Miért csüggedsz el lelkem és nyughatatlankodol bennem? Bízzál Istenben, mert még hálát adok én néki az ő orczájának szabadításáért.
Ps.42.7 | Istenem! elcsügged bennem az én lelkem; azért emlékezem reád a Jordán és Hermon földjéről, a Miczár hegyéről.
Ps.42.8 | Örvény örvényt hív elő zuhatagjaid hangjára; minden vízáradásod és hullámod összecsap fölöttem!
Ps.42.9 | Nappal kiküldte kegyelmét az Úr, éjjel éneke volt velem, imádság az én életem Istenéhez.
Ps.42.10 | Hadd mondjam Istennek, az én kőszálamnak: Miért felejtkeztél el rólam? Miért kell gyászban járnom ellenség háborgatása miatt?
Ps.42.11 | Mintha zúzódás volna csontjaimban, mikor gyaláznak engem az én szorongatóim, naponként ezt mondván nékem: Hol van a te Istened?
Ps.42.12 | Miért csüggedsz el lelkem, és miért nyughatatlankodol bennem? Bízzál Istenben, mert még hálát adok én néki, az én szabadítómnak és Istenemnek.

Ps.43.1 | Ítélj meg engem oh Isten! és oltalmazd meg ügyemet az irgalmatlan nemzetség ellen; az álnok és hamis embertől szabadíts meg engem.
Ps.43.2 | Hiszen te vagy oltalmam Istene, miért vetettél hát meg engemet? Miért kell gyászban járnom ellenség háborgatása miatt?
Ps.43.3 | Küldd el világosságodat és igazságodat, azok vezessenek engem; vigyenek el a te szent hegyedre és hajlékaidba.
Ps.43.4 | Hadd menjek be Isten oltárához, vígasságos örömömnek Istenéhez, és hadd dicsérjelek téged cziterával, Isten, én Istenem!
Ps.43.5 | Miért csüggedsz el lelkem, miért nyughatatlankodol bennem? Bízzál Istenben, mert még hálát adok én néki, az én szabadítómnak és Istenemnek.

Ps.44.1 | Az éneklőmesternek; a Kóráh fiainak tanítása.
Ps.44.2 | Oh Isten! füleinkkel hallottuk, atyáink beszélték el nékünk a dolgot, a melyet napjaikban, a hajdankor napjaiban cselekedtél.
Ps.44.3 | Nemzeteket űztél te ki saját kezeddel, őket pedig beplántáltad; népeket törtél össze, őket pedig kiterjesztetted.
Ps.44.4 | Mert nem az ő fegyverökkel szereztek földet, és nem az ő karjok segített nékik; hanem a te jobbod, a te karod és a te orczád világossága, mert kedvelted őket.
Ps.44.5 | Te magad vagy az én királyom oh Isten! Rendelj segítséget Jákóbnak!
Ps.44.6 | Általad verjük le szorongatóinkat; a te neveddel tapodjuk le támadóinkat.
Ps.44.7 | Mert nem az ívemben bízom, és kardom sem védelmez meg engem;
Ps.44.8 | Hanem te szabadítasz meg minket szorongatóinktól, és gyűlölőinket te szégyeníted meg.
Ps.44.9 | Dicsérjük Istent mindennap, és mindörökké magasztaljuk nevedet. Szela.
Ps.44.10 | Mégis megvetettél, meggyaláztál minket, és nem vonulsz ki seregeinkkel.
Ps.44.11 | Megfutamítottál minket szorongatóink előtt, és a kik gyűlölnek minket, fosztogattak magoknak.
Ps.44.12 | Oda dobtál minket vágó-juhok gyanánt, és szétszórtál minket a nemzetek között.
Ps.44.13 | Eladtad a te népedet nagy olcsón, és nem becsülted az árát magasra.
Ps.44.14 | Csúfságul vetettél oda minket szomszédainknak, gúnyra és nevetségre a körültünk levőknek.
Ps.44.15 | Példabeszédül vetettél oda a pogányoknak, fejcsóválásra a népeknek.
Ps.44.16 | Gyalázatom naponta előttem van, és orczám szégyene elborít engem.
Ps.44.17 | A csúfolók és káromlók szaváért, az ellenség és a bosszúálló miatt.
Ps.44.18 | Mindez utolért minket, mégsem feledtünk el téged, és nem szegtük meg a te frigyedet.
Ps.44.19 | Nem pártolt el tőled a mi szívünk, sem lépésünk nem tért le a te ösvényedről:
Ps.44.20 | Noha kiűztél minket a sakálok helyére, és reánk borítottad a halál árnyékát.
Ps.44.21 | Ha elfeledtük volna Istenünk nevét, és kiterjesztettük volna kezünket idegen istenhez:
Ps.44.22 | Nemde kifürkészte volna ezt Isten? Mert ő jól ismeri a szívnek titkait.
Ps.44.23 | Bizony te éretted gyilkoltak minket mindennapon; tekintettek bennünket, mint vágó-juhokat.
Ps.44.24 | Serkenj fel! Miért alszol Uram?! Kelj fel, ne vess el [minket] örökké!
Ps.44.25 | Miért rejted el orczádat, és felejted el nyomorúságunkat és háborúságunkat?
Ps.44.26 | Bizony porba hanyatlik lelkünk, a földhöz tapad testünk.
Ps.44.27 | Kelj fel a mi segítségünkre, ments meg minket a te kegyelmedért!

Ps.45.1 | Az éneklőmesternek a sosannimra, Kóráh fiainak tanítása; ének a szerelmetesről.
Ps.45.2 | Fölbuzog szívem szép beszédre. Mondom: művem a királynak szól. Nyelvem gyors írónak tolla.
Ps.45.3 | Szebb, szebb vagy az ember fiainál, kedvesség ömledez ajakidon, azért áldott meg az Isten örökké.
Ps.45.4 | Kösd derekadra kardodat vitéz! Dicsőségedet és ékességedet.
Ps.45.5 | És ékességedben haladj diadallal az igazságért, a szelidségért [és] jogért, és rettenetesre tanítson meg téged a te jobb kezed.
Ps.45.6 | Nyilaid élesek; népek hullanak alád; a király ellenségeinek szívében.
Ps.45.7 | Trónod oh Isten örökkévaló; igazságnak pálczája a te királyságodnak pálczája.
Ps.45.8 | Szereted az igazságot, gyűlölöd a gonoszságot, azért kent fel Isten, a te Istened öröm olajával társaid fölé.
Ps.45.9 | Mirrha, áloe, kácziaillatú minden öltözeted; elefántcsont palotából zeneszóval vidámítnak téged.
Ps.45.10 | Királyok leányai a te ékességeid; jobb kezed felől királyné áll ofiri aranyban.
Ps.45.11 | Halld csak leány, nézd csak; hajtsd ide füledet! Feledd el népedet és az atyád házát.
Ps.45.12 | Szépségedet a király kivánja; hiszen urad ő, hódolj hát néki!
Ps.45.13 | Tyrus leánya is, a nép dúsai, ajándékkal hizelegnek néked.
Ps.45.14 | Csupa ékesség a király leánya bent, vont aranyból van a ruhája.
Ps.45.15 | Hímes öltözetben viszik a királyhoz, szűzek [vonulnak] utána, az ő társnői; néked hozzák őket.
Ps.45.16 | Bevezetik őket örömmel, vígsággal; bemennek a király palotájába.
Ps.45.17 | Atyáid helyett fiaid lesznek, megteszed őket fejedelmekké mind az egész földön.
Ps.45.18 | Hadd hirdessem a te nevedet nemzedékről nemzedékre; örökkön örökké dicsérnek majd téged a népek!

Ps.46.1 | Az éneklőmesternek, a Kóráh fiainak éneke, a halamothra.
Ps.46.2 | Isten a mi oltalmunk és erősségünk! igen bizonyos segítség a nyomorúságban.
Ps.46.3 | Azért nem félünk, ha elváltoznék is a föld, ha hegyek omlanának is a tenger közepébe:
Ps.46.4 | Zúghatnak, tajtékozhatnak hullámai; hegyek rendülhetnek meg háborgásától. Szela.
Ps.46.5 | Forrásainak árja megörvendezteti Isten városát, a Felségesnek szent hajlékait.
Ps.46.6 | Az Isten ő közepette van, nem rendül meg; megsegíti Isten virradatkor.
Ps.46.7 | Nemzetek zajongnak, országok mozognak; kiereszti hangját, megszeppen a föld.
Ps.46.8 | A Seregek Ura velünk van, Jákób Istene a mi várunk. Szela.
Ps.46.9 | Jőjjetek, lássátok az Úr tetteit, a ki pusztaságokat szerez a földön;
Ps.46.10 | Hadakat némít el a föld széléig; ívet tör, kopját ront, hadi szekereket éget el tűzben.
Ps.46.11 | Csendesedjetek és ismerjétek el, hogy én vagyok az Isten! Felmagasztaltatom a nemzetek közt, felmagasztaltatom a földön.
Ps.46.12 | A Seregek Ura velünk van, Jákób Istene a mi várunk! Szela.

Ps.47.1 | Az éneklőmesternek, a Kóráh fiainak zsoltára.
Ps.47.2 | Ti népek mind tapsoljatok, harsogjatok Istennek vígságos szóval.
Ps.47.3 | Mert az Úr felséges, rettenetes; nagy király az egész földön.
Ps.47.4 | Alánk veti a népeket, a nemzeteket lábaink alá.
Ps.47.5 | Kiválasztja nékünk örökségünket, Jákób dicsőségét, a kit szeret. Szela.
Ps.47.6 | Felvonul Isten harsona- szónál, kürtzengés közt az Úr.
Ps.47.7 | Énekeljetek Istennek, énekeljetek; énekeljetek királyunknak, énekeljetek!
Ps.47.8 | Mert az egész föld királya az Isten: énekeljetek bölcseséggel.
Ps.47.9 | Isten uralkodik a nemzetek fölött; Isten ott ül az ő szentségének trónján.
Ps.47.10 | Népek fejedelmei gyülekeztek össze, mint Ábrahám Istenének népe, mert Istené a földnek pajzsai; magasságos ő igen!

Ps.48.1 | A Kóráh fiainak zsoltáréneke.
Ps.48.2 | Nagy az Úr és igen dicséretes a mi Istenünknek városában, az ő szentséges hegyén.
Ps.48.3 | Szépen emelkedik az egész föld öröme, a Sion hegye, a szélső észak felé, a nagy királynak városa.
Ps.48.4 | Isten van az ő palotáiban, ismeretes ott, mint menedék.
Ps.48.5 | Mert ímé, a királyok összegyűltek, de tovatüntek együttesen.
Ps.48.6 | Meglátták ők, legott elcsodálkoztak; megijedtek, elriadtak.
Ps.48.7 | Rémület fogta el ott őket, fájdalom, a milyen a szülőasszonyé;
Ps.48.8 | A keleti széllel összezúzod Tarsis hajóit.
Ps.48.9 | A miként hallottuk, akként láttuk a Seregek Urának városában, a mi Istenünk városában; örökre megerősítette azt az Isten! Szela.
Ps.48.10 | A te kegyelmedről elmélkedünk oh Isten a te templomodnak belsejében.
Ps.48.11 | A milyen a neved oh Isten, olyan a te dicséreted a föld határáig; igazsággal teljes a te jobbod.
Ps.48.12 | Örül Sion hegye, ujjonganak Júda leányai a te ítéletedért.
Ps.48.13 | Vegyétek körül a Siont, kerüljétek meg azt, számláljátok meg tornyait.
Ps.48.14 | Jól nézzétek meg sánczait, járjátok be palotáit, hogy elmondhassátok a jövendő nemzedéknek:
Ps.48.15 | Bizony ez az Isten a mi Istenünk mindörökké, ő vezet minket mindhalálig!

Ps.49.1 | Az éneklőmesternek, a Kóráh fiainak zsoltára.
Ps.49.2 | Halljátok meg ezt mind ti népek, figyeljetek mind ti, e világ lakói!
Ps.49.3 | Akár közemberek fiai, akár főemberek fiai, együtt a gazdag és szegény.
Ps.49.4 | Az én szájam bölcsességet beszél, szívemnek elmélkedése tudomány.
Ps.49.5 | Példabeszédre hajtom fülemet, hárfaszóval nyitom meg mesémet.
Ps.49.6 | Miért féljek a gonoszság napjain, mikor nyomorgatóim bűne vesz körül,
Ps.49.7 | A kik gazdagságukban bíznak, és nagy vagyonukkal dicsekesznek?
Ps.49.8 | Senki sem válthatja meg atyjafiát, nem adhat érte váltságdíjat Istennek.
Ps.49.9 | Minthogy lelköknek váltsága drága, abba kell hagynia örökre;
Ps.49.10 | Még ha örökké élne is és nem látná meg a sírgödört.
Ps.49.11 | De meglátja! A bölcsek is meghalnak; együtt vész el bolond és ostoba, és gazdagságukat másoknak hagyják.
Ps.49.12 | Gondolatjok [ez:] az ő házok örökkévaló, lakóhelyeik nemzedékről- nemzedékre [szállnak,] nevöket hangoztatják a földön.
Ps.49.13 | Pedig az ember, még ha tisztességben van, sem marad meg; hasonlít a barmokhoz, a melyeket levágnak.
Ps.49.14 | Ez az ő sorsuk bolondság nékik; de azért gyönyörködnek szavokban az ő követőik. Szela.
Ps.49.15 | Mint juhok, a Seolra vettetnek, a halál legelteti őket, és az igazak uralkodnak rajtok reggel; alakjokat elemészti a Seol, távol az ő lakásuktól.
Ps.49.16 | Csak Isten válthatja ki lelkemet a Seol kezéből, mikor [az] megragad engem. Szela.
Ps.49.17 | Ne félj, ha valaki meggazdagszik, ha megöregbül házának dicsősége;
Ps.49.18 | Mert semmit sem vihet el magával, ha meghal; dicsősége nem száll le utána.
Ps.49.19 | Ha életében áldottnak vallja is magát, s ha dicsérnek is téged, hogy jól tettél magaddal:
Ps.49.20 | [Mégis] az ő atyáinak nemzetségéhez jut, a kik soha sem látnak világosságot.
Ps.49.21 | Az ember, még ha tisztességben van is, de nincs okossága: hasonlít a barmokhoz, a melyeket levágnak.

Ps.50.1 | Asáf zsoltára. Az Istenek Istene, az Úr szól, és hívja a földet a nap keltétől lenyugtáig.
Ps.50.2 | A Sionról, a melynek szépsége tökéletes, fényeskedik Isten.
Ps.50.3 | Eljön a mi Istenünk és nem hallgat; emésztő tűz van előtte, s körülte erős forgószél.
Ps.50.4 | Hívja az egeket onnan felül, és a földet, hogy megítélje népét:
Ps.50.5 | Gyűjtsétek elém kegyeseimet, a kik áldozattal erősítik szövetségemet!
Ps.50.6 | És az egek kijelentik az ő igazságát, mert az Isten biró. Szela.
Ps.50.7 | Hallgass én népem, hadd szóljak! Te Izráel, hadd tegyek bizonyságot rólad; Isten vagyok én, a te Istened.
Ps.50.8 | Nem feddlek én téged áldozataidért, és hogy égőáldozataid szüntelen előttem vannak.
Ps.50.9 | [De] nem fogadhatok el tulkot a te házadból, vagy bakokat a te aklaidból;
Ps.50.10 | Mert enyém az erdőnek minden vadja, a barmok az ezernyi hegyeken.
Ps.50.11 | Ismerem a hegyeknek minden szárnyasát, és a mező állatai [tudva vannak] nálam.
Ps.50.12 | Ha megéhezném, nem mondanám meg néked, mert enyém e világ és ennek mindene.
Ps.50.13 | Avagy eszem-é én a bikák húsát, és a bakoknak vérét iszom-é?
Ps.50.14 | Hálával áldozzál az Istennek, és teljesítsd a felségesnek fogadásidat!
Ps.50.15 | És hívj segítségül engem a nyomorúság idején, én megszabadítlak téged és te dicsőítesz engem.
Ps.50.16 | A gonosznak pedig ezt mondja Isten: Miért beszélsz te rendeléseimről, és veszed szádra az én szövetségemet?
Ps.50.17 | Hiszen te gyűlölöd a fenyítést, és hátad mögé veted rendelésimet!
Ps.50.18 | Ha lopót látsz, mellé adod magad, és ha paráznákat, társalkodol velök.
Ps.50.19 | A szádat gonoszságra tátod, és a nyelved csalárdságot sző.
Ps.50.20 | Leülsz és felebarátodra beszélsz, anyád fiát is megszidalmazod.
Ps.50.21 | Ezeket teszed és én hallgassak? Azt gondolod, olyan vagyok, mint te? Megfeddelek téged, és elédbe sorozom [azokat.]
Ps.50.22 | Értsétek meg ezt, ti Istent felejtők, hogy el ne ragadjalak menthetetlenül:
Ps.50.23 | A ki hálával áldozik, az dicsőít engem, és a ki az útra vigyáz, annak mutatom meg Istennek szabadítását.

Ps.51.1 | Az éneklőmesternek; Dávid zsoltára;
Ps.51.2 | Mikor ő hozzá ment Nátán, a próféta, minekutána Bethsabéval vétkezett.
Ps.51.3 | Könyörülj rajtam én Istenem a te kegyelmességed szerint; irgalmasságodnak sokasága szerint töröld el az én bűneimet!
Ps.51.4 | Egészen moss ki engemet az én álnokságomból, és az én vétkeimből tisztíts ki engemet;
Ps.51.5 | Mert ismerem az én bűneimet, és az én vétkem szüntelen előttem [forog.]
Ps.51.6 | Egyedül te ellened vétkeztem, és cselekedtem azt, a mi gonosz a te szemeid előtt; hogy igaz légy beszédedben, és tiszta ítéletedben.
Ps.51.7 | Ímé én vétekben fogantattam, és bűnben melengetett engem az anyám.
Ps.51.8 | Ímé te az igazságban gyönyörködöl, a mely a vesékben van, és bensőmben bölcseségre tanítasz engem.
Ps.51.9 | Tisztíts meg engem izsóppal, és tiszta leszek; moss meg engemet, és fehérebb leszek a hónál.
Ps.51.10 | Hallass örömet és vígasságot velem, hogy örvendezzenek csontjaim, a melyeket összetörtél.
Ps.51.11 | Rejtsd el orczádat az én vétkeimtől, és töröld el minden álnokságomat.
Ps.51.12 | Tiszta szívet teremts bennem, oh Isten, és az erős lelket újítsd meg bennem.
Ps.51.13 | Ne vess el engem a te orczád elől, és a te szent lelkedet ne vedd el tőlem.
Ps.51.14 | Add vissza nékem a te szabadításodnak örömét, és engedelmesség lelkével támogass engem.
Ps.51.15 | Hadd tanítsam a bűnösöket a te útaidra, hogy a vétkezők megtérjenek hozzád.
Ps.51.16 | Szabadíts meg engemet a vérontástól, oh Isten, szabadításomnak Istene! hogy harsogja nyelvem a te igazságodat.
Ps.51.17 | Uram, nyisd meg az én ajakimat, hogy hirdesse szájam a te dicséretedet.
Ps.51.18 | Mert nem kivánsz te véresáldozatot, hogy adnék azt, égőáldozatban sem gyönyörködöl.
Ps.51.19 | Isten előtt [kedves] áldozatok: a töredelmes lélek; a töredelmes és bűnbánó szívet oh Isten nem veted te meg!
Ps.51.20 | Tégy jól a te kegyelmedből a Sionnal; és építsd meg Jeruzsálem kőfalait.
Ps.51.21 | Akkor kedvesek lesznek előtted az igazságnak áldozatai; az égő és egész áldozat: akkor a te oltárodon áldoznak néked tulkokkal.

Ps.52.1 | Az éneklőmesternek; Dávid tanítása;
Ps.52.2 | Mikor az Idumeus Dóeg eljött és hírt vitt Saulnak, és ezt mondá néki: Dávid az Akhimélek házába ment be.
Ps.52.3 | Mit dicsekedel gonoszságban, oh te magabíró? Az Istennek kegyelme szüntelen való!
Ps.52.4 | Nyelved ártalmakon elmélkedik, s olyan mint az éles olló, te álnokságnak mestere!
Ps.52.5 | Szereted a gonoszt inkább, hogy nem a jót, és a hazugságot inkább, mint igazságot szólni. Szela.
Ps.52.6 | Szeretsz minden ártalmas beszédet, [és] az álnok nyelvet.
Ps.52.7 | Meg is ront az Isten téged, teljesen eltakarít, kigyomlál téged a te hajlékodból, és kiszaggat téged az élők földéről. Szela.
Ps.52.8 | És látják [ezt] az igazak, és félnek, és nevetnek rajta:
Ps.52.9 | Ímé az a férfiú, a ki nem Istent fogadta erősségévé, hanem az ő gazdagságának sokaságában bízott, és ereje az ő gonoszságában volt!
Ps.52.10 | Én pedig mint zöldelő olajfa Isten házában, bízom Isten kegyelmében mind örökkön örökké.
Ps.52.11 | Áldlak téged örökké, hogy [így] cselekedtél; nevedben remélek, mert jóságos [vagy,] a te híveid előtt.

Ps.53.1 | Az éneklőmesternek a mahalathra, Dávid tanítása.
Ps.53.2 | Ezt mondta a balgatag az ő szívében: Nincs Isten. Megromlottak és útálatos hamisságot cselekedtek, nincs a ki jót cselekedjék.
Ps.53.3 | Isten letekint a mennyből az emberek fiaira, hogy meglássa, ha van-é értelmes, Istent kereső?
Ps.53.4 | Mindnyájan elhajlottak, és valamennyien megromlottak, nincsen a ki jót cselekedjék, nincsen csak egy is.
Ps.53.5 | Avagy nincs értelem a hamisságnak cselekvőiben, a kik az én népemet megeszik, mintha kenyeret ennének, a kik az Istent segítségül nem hívják?
Ps.53.6 | Ott félnek [nagy] félelemmel, a hol nincsen félelem; mert az Isten elszéleszti azoknak tetemeit, a kik tábort járnak ellened; megszégyeníted azokat, mert az Isten megveti őket.
Ps.53.7 | Oh, vajha eljönne Sionból Izráelnek a szabadítás! Mikor az Úr visszahozza az ő népének foglyait, örül majd Jákób és vigad Izráel!

Ps.54.1 | Az éneklőmesternek, hangszerekkel; Dávid tanítása;
Ps.54.2 | Mikor a Zifeusok eljöttek, és azt mondák Saulnak: Nem mi nálunk lappang-é Dávid?
Ps.54.3 | Isten, a te neveddel szabadíts meg engemet, és a te hatalmasságoddal állj bosszút értem!
Ps.54.4 | Isten, hallgasd meg az én imádságomat, figyelmezz az én szájam beszédeire.
Ps.54.5 | Mert idegenek támadtak ellenem, és kegyetlenek keresik lelkemet, a kik nem is gondolnak Istenre. Szela.
Ps.54.6 | Ímé, Isten segítőm nékem, az Úr az én lelkemnek támogatója.
Ps.54.7 | Bosszút áll az utánam leselkedőkön; a te igazságod által rontsd meg őket.
Ps.54.8 | Kész szívvel áldozom néked: áldom a te nevedet, Uram, mert jó.
Ps.54.9 | Mert minden nyomorúságból megszabadított engem, s megpihentette szemeimet ellenségeimen.

Ps.55.1 | Az éneklőmesternek, hangszerekkel; Dávid tanítása.
Ps.55.2 | Hallgasd meg, Isten, az én imádságomat, és ne rejtsd el magadat az én könyörgésem elől;
Ps.55.3 | Figyelmezz én reám és hallgass meg engemet; mert keseregve bolyongok és jajgatok!
Ps.55.4 | Az ellenségnek szaváért [és] a hitetlenek nyomorgatásáért: mert hazugságot hárítanak reám, és [nagy] dühösséggel ellenkeznek velem.
Ps.55.5 | Az én szívem reszket bennem, és a halál félelmei körülvettek engem.
Ps.55.6 | Félelem és rettegés esett én reám, és borzadály vett körül engem.
Ps.55.7 | Mondám: Vajha szárnyam volna, mint a galambnak! Elrepülnék és nyugodnám.
Ps.55.8 | Ímé, messze elmennék és a pusztában lakoznám. Szela.
Ps.55.9 | Sietnék kiszabadulni e sebes szélből, e forgószélből.
Ps.55.10 | Rontsd meg Uram, [és] oszlasd meg az ő nyelvöket; mert erőszakot és háborgást látok a városban.
Ps.55.11 | Nappal és éjjel körüljárják azt annak kőfalainál, bent hamisság és ártalom van abban.
Ps.55.12 | Veszedelem van bensejében; s nem távozik annak teréről a zsarnokság és csalárdság.
Ps.55.13 | Mert nem ellenség szidalmazott engem, hisz [azt] elszenvedném; nem gyűlölőm emelte fel magát ellenem, hiszen elrejtettem volna magamat az elől:
Ps.55.14 | Hanem te, hozzám hasonló halandó, én barátom és ismerősöm,
Ps.55.15 | A kik együtt édes bizalomban éltünk; az Isten házába jártunk a tömegben.
Ps.55.16 | A halál vegye őket körül, elevenen szálljanak a Seolba; mert gonoszság van lakásukban, kebelökben.
Ps.55.17 | Én az Istenhez kiáltok, és az Úr megszabadít engem.
Ps.55.18 | Estve, reggel és délben panaszkodom és sóhajtozom, és ő meghallja az én szómat.
Ps.55.19 | Megszabadítja lelkemet békességre a rám támadó hadtól, mert sokan vannak ellenem.
Ps.55.20 | Meghallja Isten és megfelel nékik, (mivelhogy ő eleitől fogva trónol, Szela), a kik nem akarnak megváltozni és nem félik az Istent.
Ps.55.21 | Kezeit felemelte a vele békességben lévőkre; megszegte az ő szövetségét.
Ps.55.22 | A vajnál simább az ő szája, pedig szívében háborúság van; lágyabbak beszédei az olajnál, pedig éles szablyák azok.
Ps.55.23 | Vessed az Úrra a te terhedet, ő gondot visel rólad, és nem engedi, hogy valamikor ingadozzék az igaz.
Ps.55.24 | Te, Isten, a veszedelem vermébe taszítod őket; a vérszopó és álnok emberek életüknek felét sem élik meg; én pedig te benned bízom.

Ps.56.1 | Az éneklőmesternek a Jónathelem rehokimra; Dávidnak miktámja; mikor megragadták őt a filiszteusok Gáthban.
Ps.56.2 | Könyörülj rajtam Istenem, mert halandó tátog ellenem és mindennap hadakozván, nyomorgat engem!
Ps.56.3 | Ellenségeim minden napon tátognak reám: bizony sokan hadakoznak ellenem, oh magasságos [Isten!]
Ps.56.4 | Mikor félnem kellene is, én bízom te benned.
Ps.56.5 | Isten által dicsekedem az ő igéjével; az Istenben bizom, nem félek; ember mit árthatna nékem?
Ps.56.6 | Minden nap elforgatják beszédeimet; minden gondolatjok ellenem van, ártalomra.
Ps.56.7 | Egybegyűlnek, elrejtőznek, sarkaimat lesik, mert kivánják az én lelkemet.
Ps.56.8 | Gonoszsággal menekedhetnének? Haraggal rontsd meg, oh Isten, a népeket!
Ps.56.9 | Bujdosásomnak számát jól tudod: szedd tömlődbe könnyeimet! Avagy nem tudod-é azoknak számát?
Ps.56.10 | Meghátrálnak majd ellenségeim, mikor kiáltok; így tudom meg, hogy velem van az Isten.
Ps.56.11 | Dicsérem Istent, az ő ígéretéért, dicsérem az Urat az ő igéretéért.
Ps.56.12 | Istenben bízom, nem félek; ember mit árthatna nékem?
Ps.56.13 | Tartozom, oh Isten, az én néked tett fogadásaimmal; megadom néked a hálaáldozatokat;
Ps.56.14 | Mert megszabadítottad lelkemet a haláltól, bizony az én lábaimat az eleséstől; hogy járjak Isten előtt az életnek világosságában.

Ps.57.1 | Az éneklőmesternek az altashétre; Dávid miktámja; mikor Saul elől a barlangba menekült.
Ps.57.2 | Könyörülj rajtam, oh Isten könyörülj rajtam, mert benned bízik az én lelkem; és szárnyaid árnyékába menekülök, a míg elvonulnak a veszedelmek.
Ps.57.3 | A magasságos Istenhez kiáltok; Istenhez, a ki jót végez felőlem.
Ps.57.4 | Elküld a mennyből és megtart engem: meggyalázza az engem elnyelőt. Szela. Elküldi Isten az ő kegyelmét és hűségét.
Ps.57.5 | Az én lelkem oroszlánok között van, tűzokádók között fekszem; emberek között, a kiknek foguk dárda és nyilak, nyelvök pedig éles szablya.
Ps.57.6 | Magasztaltassál fel az egek felett, oh Isten! Mind az egész földön legyen a te dicsőséged!
Ps.57.7 | Hálót készítettek lábaimnak, lelkem meggörnyedett; vermet ástak én előttem, de ők estek abba. Szela.
Ps.57.8 | Kész az én szívem, oh Isten, kész az én szívem; hadd énekeljek és zengedezzek!
Ps.57.9 | Serkenj fel én dicsőségem, serkenj fel te lant és hárfa, hadd költsem fel a hajnalt!
Ps.57.10 | Hálát adok néked, én Uram, a népek között, és zengedezek néked a nemzetek között.
Ps.57.11 | Mert nagy az egekig a te kegyelmed, és a felhőkig a te hűséged.
Ps.57.12 | Magasztaltassál fel az egek felett, oh Isten! Mind az egész földön legyen a te dicsőséged!

Ps.58.1 | Az éneklőmesternek az altashétre; Dávid miktámja.
Ps.58.2 | Avagy valóban a néma igazságot szólaltatjátok-é meg? Avagy igazán ítéltek-é ti embernek fiai?
Ps.58.3 | Sőt inkább hamisságot forgattok a ti szívetekben! a ti kezeiteknek hamisságát méritek e földön.
Ps.58.4 | Eltértek a gonoszok fogantatásuk óta; tévelygenek a hazugok anyjok méhétől kezdve.
Ps.58.5 | Mérgök olyan, mint a kígyónak mérge; mint a siket áspisé, a mely füleit bedugja.
Ps.58.6 | A mely nem hallja a bűbájosoknak szavát, sem a bűvölőét, a ki bűbájakban jártas.
Ps.58.7 | Isten, rontsd meg az ő fogaikat az ő szájokban; az oroszlánoknak zápfogait törd össze, Uram!
Ps.58.8 | Olvadjanak el, folyjanak széllyel, mint a víz; ha felteszi nyilait, legyenek tompultak azok.
Ps.58.9 | Legyenek mint a csiga, a mely szétfolyván, elmúlik; mint az aszszonynak idétlen szülötte, a mely nem látta a napot.
Ps.58.10 | Mielőtt megéreznék fazekaitok a tövist, mind nyersen, mind égőn elragadja azt a forgószél.
Ps.58.11 | Örül az igaz, mikor látja a bosszúállást; lábait mossa a gonosznak vérében.
Ps.58.12 | És azt mondja az ember: Bizonyára van jutalma az igaznak; bizony van ítélő Isten e földön!

Ps.59.1 | Az éneklőmesternek az altashétre. Dávid miktámja; midőn [embereket ]külde Saul, és őrizék az ő házát, hogy megöljék őt.
Ps.59.2 | Szabadíts meg engemet az én ellenségeimtől, Istenem; a reám támadóktól ments meg engemet!
Ps.59.3 | Szabadíts meg engemet a gonosztevőktől, és a vérontó emberek ellen tarts meg engemet;
Ps.59.4 | Mert ímé lelkem után leselkednek, egybegyűltek ellenem az erősek; a nélkül, hogy hibás vagy vétkes volnék, Uram!
Ps.59.5 | Bűnöm nélkül egybegyűlnek és készülnek [ellenem]: serkenj fel előmbe és lásd meg [ezeket!]
Ps.59.6 | Te, oh Uram, Seregek Istene, Izráel Istene, serkenj fel! Büntesd meg mind e pogányokat, ne könyörülj senkin, a ki hamisságot cselekszik. Szela.
Ps.59.7 | Estenden megjelennek, ordítnak, mint az eb; körüljárják a várost.
Ps.59.8 | Ímé, szájokkal csácsognak, ajkaikon szablyák vannak: hisz, [úgy mond], kicsoda hallja meg?
Ps.59.9 | Te pedig, Uram, neveted őket, és megcsúfolod mind e pogány népet.
Ps.59.10 | Hatalmá[val szemben] te reád vigyázok; mert Isten az én váram.
Ps.59.11 | Előmbe jön az én kegyelmes Istenem; látnom engedi Isten az én ellenségeim [romlását.]
Ps.59.12 | Ne öld meg őket, hogy népem meg ne felejtkezzék; bujdosókká tedd őket a te hatalmaddal, és alázd meg őket Uram, mi paizsunk!
Ps.59.13 | Szájuknak vétke az ő ajkaiknak beszéde, fogattassanak meg kevélységükben; mert csak átkot és hazugságot szólnak.
Ps.59.14 | Veszítsd el őket búsulásodban, veszítsd el őket, hogy ne legyenek; és tudják meg, hogy Isten uralkodik a Jákób fölött, mind a földnek határáig. Szela.
Ps.59.15 | Estenden megjelennek, ordítnak, mint az eb, körüljárják a várost.
Ps.59.16 | Étel után barangolnak, és ha nem laknak jól, virrasztanak.
Ps.59.17 | Én pedig éneklem a te hatalmadat, és reggelenkint zengem a te kegyelmességedet; mert váram voltál és menedékem az én nyomorúságom napján.
Ps.59.18 | Én erősségem! Te néked éneklek, mert Isten az én váram: ő az én kegyelmes Istenem!

Ps.60.1 | Az éneklőmesternek a susanheduthra, Dávidnak tanító miktámja;
Ps.60.2 | Mikor harczolt a mesopotámiai szirusokkal és a czóbai szirusokkal; és visszafordult Joáb és megverte az Edomitákat a Sóvölgyben, tizenkétezeret.
Ps.60.3 | Isten, elvetettél minket, elszélesztettél minket; megharagudtál, hozz vissza minket!
Ps.60.4 | Megrendítetted ez országot, ketté szakasztottad; építsd meg romlásait, mert megindult.
Ps.60.5 | A te népeddel nehéz dolgokat láttattál: bódító borral itattál minket.
Ps.60.6 | Adtál a téged félőknek zászlót, melyet felemeljenek az igazságért. Szela.
Ps.60.7 | Hogy megszabaduljanak a te kedveltjeid: segíts jobboddal és hallgass meg minket!
Ps.60.8 | Az ő szent helyén mondotta Isten: Örvendezek, kiosztom Sikemet és kimérem a Szukkót völgyét:
Ps.60.9 | Enyim Gileád és enyim Manasse, Efraim az én fejemnek oltalma: Júda az én törvény-rendelőm.
Ps.60.10 | Moáb az én mosdómedenczém, Edomra vetem az én sarumat; te Filisztea nékem örülj!
Ps.60.11 | Kicsoda vezet engem az erős városba? Kicsoda kisért el Edomig engem?
Ps.60.12 | Nem te-é, oh Isten, a ki megvetettél minket, s nem vonultál ki, oh Isten, a mi seregeinkkel?
Ps.60.13 | Segíts ki minket a nyomorúságból, mert emberi segítség hiábavaló.
Ps.60.14 | Istennel győzedelmet nyerünk, s ő tapodja el ellenségeinket.

Ps.61.1 | Az éneklőmesternek hangszerre: Dávidé.
Ps.61.2 | Hallgasd meg, oh Isten, az én kiáltásomat; figyelmezzél az én könyörgésemre.
Ps.61.3 | E föld széléről kiáltok te hozzád; mert szívem elepedt: Vígy el engem [innen] a sziklára, a hova én nem jutok.
Ps.61.4 | Mert te vagy az én menedékem, s erős tornyom az ellenség ellen.
Ps.61.5 | Hadd lakozzam a te sátorodban mindörökké; hadd meneküljek a te szárnyaid árnyéka alá! Szela.
Ps.61.6 | Mert te, oh Isten, meghallgattad az én fogadásaimat; a te neved tisztelőinek örökségét megadtad nékem.
Ps.61.7 | Adj napokat a király napjaihoz, esztendeit nemzedékről nemzedékre [nyujtsd.]
Ps.61.8 | Isten előtt lakozzék örökké; kegyelmedet és hűségedet rendeld ki, hogy őrizzék meg őt.
Ps.61.9 | Így éneklem majd a te nevedet szüntelen, hogy beteljesítsem az én fogadásaimat minden napon.

Ps.62.1 | Az éneklőmesternek, Jedutun szerint; Dávid zsoltára.
Ps.62.2 | Csak Istenben nyugoszik meg lelkem; tőle van az én szabadulásom.
Ps.62.3 | Csak ő az én kősziklám és szabadulásom; ő az én oltalmam, azért nem rendülök meg felettébb.
Ps.62.4 | Meddig támadtok még egy ember ellen; [meddig] törtök ellene valamennyien, mint meghanyatlott fal és dűlő kerítés ellen?
Ps.62.5 | Csak arról tanácskoznak, mimódon vessék őt le méltóságából; szeretik a hazugságot; szájukkal áldanak, szívükben átkoznak. Szela.
Ps.62.6 | Csak Istenben nyugodjál meg lelkem, mert tőle van reménységem.
Ps.62.7 | Csak ő az én kősziklám és szabadulásom; ő az én oltalmam, azért nem rendülök meg.
Ps.62.8 | Istennél van szabadulásom és dicsőségem; az én erős kősziklám, az én menedékem Istenben van.
Ps.62.9 | Bízzatok ő benne mindenkor, ti népek; öntsétek ki előtte szíveteket; Istn a mi menedékünk. Szela.
Ps.62.10 | Bizony hiábavalók a közembernek fiai és hazugok a főembernek fiai; ha mérőserpenyőbe vettetnek, mind alábbvalók a semminél.
Ps.62.11 | Ne bízzatok zsarolt javakban, és rablott jószággal ne kevélykedjetek; a vagyonban, ha nő, ne bizakodjatok;
Ps.62.12 | Egyszer szólott az Isten, kétszer hallottam ugyanazt, hogy a hatalom az Istené.
Ps.62.13 | Tiéd Uram a kegyelem is. Bizony te fizetsz meg mindenkinek az ő cselekedete szerint!

Ps.63.1 | Dávid zsoltára, mikor a Júda pusztájában volt.
Ps.63.2 | Isten! én Istenem vagy te, jó reggel kereslek téged; téged szomjúhoz lelkem, téged sóvárog testem a kiaszott, elepedt földön, a melynek nincs vize;
Ps.63.3 | Hogy láthassalak téged a szent helyen, szemlélvén a te hatalmadat és dicsőségedet.
Ps.63.4 | Hiszen a te kegyelmed jobb az életnél: az én ajakim hadd dicsérjenek téged.
Ps.63.5 | Áldanálak ezért életem fogytáig; a te nevedben emelném fel kezeimet.
Ps.63.6 | Mintha zsírral és kövérséggel telnék meg lelkem, mikor víg ajakkal dicsérhet téged az én szájam!
Ps.63.7 | Ha reád gondolok ágyamban: őrváltásról őrváltásra rólad elmélkedem;
Ps.63.8 | Mert segítségem voltál, és a te szárnyaidnak árnyékában örvendeztem.
Ps.63.9 | Ragaszkodik hozzád az én lelkem; a te jobbod megtámogat engem.
Ps.63.10 | Azok pedig, a kik veszedelemre keresik lelkemet, a föld mélységeibe jutnak.
Ps.63.11 | Szablya martalékaiul esnek el, és a rókáknak lesznek eledelei.
Ps.63.12 | A király pedig örvendezni fog Istenben; dicséri őt mindaz, a ki ő reá esküszik; mert bedugatik a hazugok szája.

Ps.64.1 | Az éneklőmesternek; Dávid zsoltára.
Ps.64.2 | Hallgasd meg, Isten, az én szómat, mikor panaszkodom; az ellenségtől való félelemtől mentsd meg éltemet.
Ps.64.3 | Rejts el engem a rosszakaróknak tanácsa elől, a gonosztevőknek gyülekezetétől.
Ps.64.4 | A kik megélesítik nyelvöket, mint a szablyát; irányozzák nyilokat, keserű beszédöket.
Ps.64.5 | Hogy lövöldözzék titkon az ártatlant; nagy hirtelenséggel lövöldözik azt, és nem félnek.
Ps.64.6 | Megátalkodottak gonosz szándékukban; megegyeztek, hogy tőrt vetnek titkon, mondják: ki látja őket?
Ps.64.7 | Álnokságokat koholnak; a kikoholt tervet végrehajták; mindenikök keble és szíve kikutathatatlan.
Ps.64.8 | De meglövi őket az Isten; hirtelen nyíl üt rajtok sebet.
Ps.64.9 | És megejtik őket, a nyelvök lesz ellenök; iszonyodik mindenki, a ki őket látja.
Ps.64.10 | Akkor megfélemlenek mind az emberek; hirdetni fogják Istennek dolgát, és megértik cselekedetét.
Ps.64.11 | Örvendeni fog az igaz Istenben, és hozzá menekül; és dicsekedni fognak minden egyenesszívűek.

Ps.65.1 | Az éneklőmesternek; zsoltár; Dávid éneke.
Ps.65.2 | Tied a hódolat, a dicséret, oh Isten, a Sionon; és néked teljesítik [ott] a fogadást.
Ps.65.3 | Oh könyörgést meghallgató, hozzád folyamodik minden test.
Ps.65.4 | Bűneim erőt vettek rajtam; vétkeinket te bocsásd meg.
Ps.65.5 | Boldog az, a kit te kiválasztasz és magadhoz fogadsz, hogy lakozzék a te tornáczaidban; hadd teljesedjünk meg a te házadnak javaival, a te templomodnak szentségével!
Ps.65.6 | Csodálatos dolgokat szólasz nékünk a te igazságodban, idvességünknek Istene; e föld minden szélének és a messze tengernek bizodalma;
Ps.65.7 | A ki hegyeket épít erejével, körül van övezve hatalommal;
Ps.65.8 | A ki lecsillapítja a tengerek zúgását, habjaik zúgását, és a népek háborgását.
Ps.65.9 | Félnek is jeleidtől a szélek lakói; a napkelet és nyugot határait megörvendezteted.
Ps.65.10 | Meglátogatod a földet és elárasztod; nagyon meggazdagítod azt. Istennek folyója tele van vizekkel; gabonát szerzesz nékik, mert úgy rendelted azt.
Ps.65.11 | Megitatod barázdáit, göröngyeit meglapítod; záporesővel meglágyítod azt, termését megáldod.
Ps.65.12 | Megkoronázod az esztendőt jóvoltoddal, és a te nyomdokaidon kövérség fakad;
Ps.65.13 | Csepegnek a puszta legelői és a halmokat vígság övezi.
Ps.65.14 | A legelők megtelnek juhokkal, és a völgyeket gabona borítja; örvendeznek és énekelnek.

Ps.66.1 | Az éneklőmesternek; zsoltár, ének. Örvendezz Istennek, oh te egész föld.
Ps.66.2 | Énekeljétek az ő nevének dicsőségét; dicsőítsétek az ő dicséretét!
Ps.66.3 | Mondjátok Istennek: Mily csudálatosak a te műveid: a te hatalmad nagy volta miatt hízelegnek néked ellenségeid.
Ps.66.4 | Az egész föld leborul előtted; énekel néked, énekli a te nevedet. Szela.
Ps.66.5 | Jőjjetek és lássátok az Isten dolgait; csudálatosak az ő cselekedetei az emberek fiain.
Ps.66.6 | A tengert szárazzá változtatta, a folyamon gyalog mentek át: ott örvendeztünk ő benne.
Ps.66.7 | A ki uralkodik az ő hatalmával örökké, szemmel tartja a pogányokat, hogy az engedetlenek fel ne fuvalkodjanak magukban. Szela.
Ps.66.8 | Áldjátok népek a mi Istenünket, és hallassátok az ő dicséretének szavát.
Ps.66.9 | A ki megeleveníti lelkünket, s nem engedi, hogy lábaink megtántorodjanak.
Ps.66.10 | Mert megpróbáltál minket, oh Isten, megtisztítottál, a mint tisztítják az ezüstöt.
Ps.66.11 | Hálóba vittél be minket, megszorítottad derekainkat.
Ps.66.12 | Embert ültettél fejünkre, tűzbe-vízbe jutottunk: de kihoztál bennünket bőségre.
Ps.66.13 | Elmegyek házadba égőáldozatokkal, lefizetem néked fogadásaimat,
Ps.66.14 | A melyeket ajakim igértek és szájam mondott nyomorúságomban.
Ps.66.15 | Hízlalt juhokat áldozom néked égőáldozatul, kosok jóillatú áldozatával; ökröket bakokkal együtt áldozom néked. Szela.
Ps.66.16 | Jőjjetek el és halljátok meg, hadd beszélem el minden istenfélőnek: miket cselekedett az én lelkemmel!
Ps.66.17 | Hozzá kiálték az én szájammal, és magasztalás volt nyelvem alatt.
Ps.66.18 | Ha hamisságra néztem volna szívemben, meg nem hallgatott volna az én Uram.
Ps.66.19 | Ámde meghallgatott Isten, figyelmezett könyörgésem szavára.
Ps.66.20 | Áldott az Isten, a ki nem vetette meg könyörgésemet, és kegyelmét [nem vonta meg] tőlem.

Ps.67.1 | Az éneklőmesternek, hangszerekkel; zsoltár; ének.
Ps.67.2 | Az Isten könyörüljön rajtunk és áldjon meg minket; világosítsa meg az ő orczáját rajtunk. Szela.
Ps.67.3 | Hogy megismerjék e földön a te útadat, minden nép közt a te szabadításodat.
Ps.67.4 | Dicsérnek téged a népek, oh Isten, dicsérnek téged a népek mindnyájan.
Ps.67.5 | Örvendnek és vígadnak a nemzetek, mert igazsággal ítéled a népeket, és a nemzeteket e földön te igazgatod. Szela.
Ps.67.6 | Dicsérnek téged a népek, oh Isten, dicsérnek téged a népek mindnyájan.
Ps.67.7 | A föld megadta az ő gyümölcsét: megáld minket az Isten, a mi Istenünk;
Ps.67.8 | Megáld minket az Isten, és féli őt a földnek minden határa!

Ps.68.1 | Az éneklőmesternek; Dávid zsoltára, éneke.
Ps.68.2 | Felkél az Isten, elszélednek ellenségei; és elfutnak előle az ő gyűlölői.
Ps.68.3 | A mint a füst elszéled, úgy széleszted el őket; a mint elolvad a viasz a tűz előtt, úgy vesznek el a gonoszok Isten elől;
Ps.68.4 | Az igazak pedig örvendeznek és vígadnak az Isten előtt, és ujjongnak örömmel.
Ps.68.5 | Énekeljetek Istennek, zengedezzetek az ő nevének; csináljatok útat annak, a ki jön a pusztákon át, a kinek Jah a neve, és örüljetek előtte.
Ps.68.6 | Árváknak atyja, özvegyeknek bírája az Isten az ő szentséges hajlékában.
Ps.68.7 | Isten hozza vissza a száműzötteket, kihozza boldogságra a foglyokat; csak az engedetlenek lakoznak sivatag helyen.
Ps.68.8 | Oh Isten, mikor kivonultál a te néped előtt, mikor a pusztába beléptél: Szela.
Ps.68.9 | A föld reng vala, az egek is csepegnek vala Isten előtt, ez a Sinai hegy is az Isten előtt, az Izráel Istene előtt.
Ps.68.10 | Bő záport hintesz vala, oh Isten, a te örökségedre, s a lankadót megújítod vala.
Ps.68.11 | Benne tanyázott a te gyülekezeted: te szerzéd jóvoltodból a szegénynek, oh Isten!
Ps.68.12 | Az Úr ad vala szólniok az örömhírt vivő asszonyok nagy csapatának.
Ps.68.13 | A seregek királyai futnak, futnak: s a házi asszony zsákmányt osztogat.
Ps.68.14 | Ha cserények között hevertek is: [olyanok lesztek, mint] a galambnak szárnyai, a melyeket ezüst borít, vagy [mint] vitorla-tollai, a melyek színarany fényűek.
Ps.68.15 | Mikor a Mindenható szétszórta benne a királyokat, [mintha] hó esett [volna] a Salmonon.
Ps.68.16 | Isten hegye a Básán hegye; sok halmú hegy a Básán hegye;
Ps.68.17 | Mit kevélykedtek ti sok halmú hegyek? Ezt a hegyet választotta Isten lakóhelyéül; bizony [ezen] lakozik az Úr mindörökké!
Ps.68.18 | Az Isten szekere húszezer, ezer meg ezer; az Úr közöttük van, mint a Sinai [hegyen] az ő szent [hajléká]ban.
Ps.68.19 | Felmentél a magasságba, foglyokat vezettél, adományokat fogadtál emberekben: még a pártütők is [ide jönnek] lakni, oh Uram Isten!
Ps.68.20 | Áldott legyen az Úr! Napról-napra gondoskodik rólunk a mi szabadításunk Istene! Szela.
Ps.68.21 | Ez a mi Istenünk a szabadításnak Istene, és az Úr Isten az, a ki megszabadít a haláltól.
Ps.68.22 | Csak Isten ronthatja meg az ő ellenségeinek fejét, a bűneiben járónak üstökös koponyáját.
Ps.68.23 | Azt mondta vala az Úr: Básánból visszahozlak, a tenger mélységéből is kihozlak,
Ps.68.24 | Hogy lábadat veresre fessed a vérben, ebeidnek nyelve az ellenségből lakomázzék.
Ps.68.25 | Látták a te bevonulásodat, oh Isten! Az én Istenem, királyom bevonulását a szentélybe.
Ps.68.26 | Elől mennek vala az éneklők, utánok a húrpengetők, középen a doboló leányok.
Ps.68.27 | A gyülekezetekben áldjátok az Istent, az Urat áldjátok, ti Izráel magvából valók!
Ps.68.28 | Ott a kis Benjámin, a ki uralkodik rajtok, a Júda fejedelmei és az ő gyülekezetök; a Zebulon fejedelmei [és] a Nafthali fejedelmei.
Ps.68.29 | Istened rendelte el a te hatalmadat: erősítsd meg, oh Isten, azt, a mit számunkra készítettél!
Ps.68.30 | A te Jeruzsálem felett álló hajlékodból királyok hoznak majd néked ajándékokat.
Ps.68.31 | Fenyítsd meg a nádasnak vadját, a bikák csordáját a népek tulkaival egybe, a kik ezüst-rudakkal terpeszkednek; szórd szét a népeket, a kik a háborúban gyönyörködnek.
Ps.68.32 | Eljőnek majd a főemberek Égyiptomból; Szerecsenország hamar kinyujtja kezeit Istenhez.
Ps.68.33 | E földnek országai mind énekeljetek Istennek: zengjetek dicséretet az Úrnak! Szela.
Ps.68.34 | A ki kezdettől fogva az egek egein ül; ímé, [onnét] szól nagy kemény szóval.
Ps.68.35 | Tegyetek tisztességet Istennek, a kinek dicsősége az Izráelen és az ő hatalma a felhőkben van.
Ps.68.36 | Rettenetes vagy, oh Isten, a te szent hajlékodból; az Izráelnek Istene ád erőt és hatalmat a népnek. Áldott legyen az Isten!

Ps.69.1 | Az éneklőmesternek a sósannimra; Dávidé.
Ps.69.2 | Szabadíts meg engemet, oh Isten, mert a vizek lelkemig hatottak.
Ps.69.3 | Mély sárba estem be, hol meg nem állhatok; feneketlen örvénybe jutottam, és az áradat elborít engem.
Ps.69.4 | Elfáradtam a kiáltásban, kiszáradt a torkom; szemeim elbágyadtak, várván Istenemet.
Ps.69.5 | Többen vannak fejem hajszálainál, a kik ok nélkül gyűlölnek engem; hatalmasok a vesztemre törők, a kik ellenségeim alap nélkül; a mit nem ragadtam el, azt kell megfizetnem!
Ps.69.6 | Oh Isten, te tudod az én balgatagságomat, és az én bűneim nyilván vannak te előtted:
Ps.69.7 | Ne szégyenüljenek meg miattam, a kik te benned remélnek, Uram, Seregeknek Ura! Ne pironkodjanak miattam, a kik téged keresnek, oh Izráelnek Istene!
Ps.69.8 | Mert te éretted viselek gyalázatot, [és] borítja pironság az én orczámat.
Ps.69.9 | Atyámfiai előtt idegenné lettem, és anyám fiai előtt jövevénynyé.
Ps.69.10 | Mivel a te házadhoz való féltő szeretet emészt engem, a te gyalázóidnak gyalázásai hullanak reám.
Ps.69.11 | Ha sírok és bőjtöléssel [gyötröm] lelkemet, az is gyalázatomra válik.
Ps.69.12 | Ha gyászruhába öltözöm, akkor példabeszédül vagyok nékik.
Ps.69.13 | A kapuban ülők rólam szólanak, és a borozók rólam énekelnek.
Ps.69.14 | Én pedig néked könyörgök, oh Uram; jókedvednek idején, oh Isten, a te kegyelmed sokaságához képest hallgass meg engem a te megszabadító hűségeddel.
Ps.69.15 | Ments ki engem az iszapból, hogy el ne sülyedjek; hadd szabaduljak meg gyűlölőimtől és a feneketlen vizekből;
Ps.69.16 | Hogy el ne borítson a vizek árja, és el ne nyeljen az örvény, és a veremnek szája be ne záruljon felettem!
Ps.69.17 | Hallgass meg engem, Uram, mert jó a te kegyelmességed! A te irgalmasságodnak sokasága szerint tekints én reám;
Ps.69.18 | És ne rejtsd el orczádat a te szolgádtól; mert szorongattatom nagyon: siess, hallgass meg engem!
Ps.69.19 | Légy közel az én lelkemhez és váltsd meg azt; az én ellenségeimért szabadíts meg engem.
Ps.69.20 | Te tudod az én gyalázatomat, szégyenemet és pirulásomat; jól ismered minden szorongatómat.
Ps.69.21 | A gyalázat megtörte szívemet és beteggé lettem; várok vala részvétre, de hiába; vigasztalókra, de nem találék.
Ps.69.22 | Sőt ételemben mérget adnak vala, és szomjúságomban eczettel itatnak vala engem.
Ps.69.23 | Legyen az ő asztalok előttök tőrré, és a bátorságosoknak hálóvá.
Ps.69.24 | Setétüljenek meg az ő szemeik, hogy ne lássanak; és az ő derekukat tedd mindenkorra roskataggá.
Ps.69.25 | Öntsd ki a te haragodat reájok, és a te haragodnak búsulása érje utól őket.
Ps.69.26 | Legyen az ő palotájok puszta, és az ő hajlékukban ne legyen lakos;
Ps.69.27 | Mert a kit te megvertél, azt üldözik, és a tőled sujtottak fájdalmát szólják meg.
Ps.69.28 | Szedd össze álnokságaikat, és a te igazságodra ne jussanak el.
Ps.69.29 | Töröltessenek ki az élők könyvéből, és az igazak közé ne irattassanak.
Ps.69.30 | Engem pedig, a ki nyomorult és szenvedő vagyok, emeljen fel, oh Isten, a te segedelmed!
Ps.69.31 | Dicsérem az Istennek nevét énekkel, és magasztalom hálaadással.
Ps.69.32 | És kedvesebb lesz az Úr előtt az ökörnél, a szarvas és hasadt körmű tuloknál.
Ps.69.33 | Látják [ezt] majd a szenvedők és örülnek; ti Istent keresők, elevenedjék a ti szívetek!
Ps.69.34 | Mert meghallgatja az Úr a szegényeket, és az ő foglyait nem veti meg.
Ps.69.35 | Dicsérjék őt az egek és a föld; a tengerek és a mi csak mozog azokban!
Ps.69.36 | Mert megtartja Isten a Siont, és megépíti Júdának városait; és ott lakoznak majd és bírni fogják azt.
Ps.69.37 | És az ő szolgáinak maradékai öröklik azt, és abban laknak majd, a kik szeretik az ő nevét.

Ps.70.1 | Az éneklőmesternek, Dávidtól, emlékeztetésre.
Ps.70.2 | Isten, az én szabadításomra, Uram, az én segítségemre siess!
Ps.70.3 | Szégyenüljenek meg és piruljanak, a kik életemre törnek; riadjanak vissza és gyalázat érje őket, a kik bajomat kivánják.
Ps.70.4 | Hátráljanak meg gyalázatosságuk miatt, a kik azt mondják nékem: Hehé, hehé!
Ps.70.5 | Örülnek és örvendeznek majd benned mindazok, a kik keresnek tégedet, és ezt mondják majd szüntelen, a kik szeretik a te szabadításodat: Magasztaltassék fel az Isten!
Ps.70.6 | Én pedig szegény és nyomorult vagyok: siess hozzám, oh Isten; segedelmem és szabadítóm vagy te Uram: ne késsél!

Ps.71.1 | Te benned bízom, Uram! Ne szégyenüljek meg soha.
Ps.71.2 | A te igazságod szerint ments meg és szabadíts meg engem; hajtsd hozzám füledet és tarts meg engem.
Ps.71.3 | Légy sziklaváram, a hova menekülhessek szüntelen; rendelkezzél megtartásom felől, mert kőszálam és erősségem vagy te.
Ps.71.4 | Én Istenem, szabadíts meg engem a gonosznak kezéből; a hamisnak és kegyetlennek markából!
Ps.71.5 | Mert te vagy az én reménységem, oh Uram, Istenem, én bizodalmam gyermekségemtől fogva!
Ps.71.6 | Reád támaszkodom születésem óta; anyámnak méhéből te vontál ki engem; rólad szól az én dicséretem szüntelen.
Ps.71.7 | Mintegy csudává lettem sokaknak; de te vagy az én erős bizodalmam.
Ps.71.8 | Megtelik szájam dicséreteddel, minden napon a te dicsőségeddel.
Ps.71.9 | Ne vess el engem az én vénségemnek idején; mikor elfogy az én erőm, ne hagyj el engem!
Ps.71.10 | Mert felőlem szólanak elleneim, és a kik életemre törnek, együtt tanácskoznak,
Ps.71.11 | Mondván: Az Isten elhagyta őt! Kergessétek és fogjátok meg, mert nincs, a ki megszabadítsa.
Ps.71.12 | Oh Isten, ne távozzál el tőlem! Én Istenem, siess segítségemre!
Ps.71.13 | Szégyenüljenek meg és enyészszenek el életemnek ellenségei; borítsa szégyen és gyalázat azokat, a kik vesztemre törnek!
Ps.71.14 | Én pedig szüntelen reménylek, és szaporítom minden te dicséretedet.
Ps.71.15 | Szájam beszéli a te igazságodat, minden nap a te szabadításodat, mert számát sem tudom.
Ps.71.16 | Az Úr Istennek nagy tetteivel járok; csak a te igazságodról emlékezem!
Ps.71.17 | Oh Isten, gyermekségemtől tanítottál engem; és mind mostanig hirdetem a te csudadolgaidat.
Ps.71.18 | Vénségemig és megőszülésemig se hagyj el engem, oh Isten, hogy hirdessem a te karodat e nemzetségnek, és minden következendőnek a te nagy tetteidet.
Ps.71.19 | Hisz a te igazságod, oh Isten, felhat az égig, mert nagyságos dolgokat cselekedtél; kicsoda hasonló te hozzád, oh Isten?!
Ps.71.20 | A ki sok bajt és nyomorúságot éreztettél velünk, [de] ismét megelevenítesz, és a föld mélységéből ismét felhozol minket.
Ps.71.21 | Megsokasítod az én nagyságomat; hozzám fordulsz [és] megvigasztalsz engem.
Ps.71.22 | Én is tisztellek téged lanttal a te hűségedért, én Istenem! Éneklek néked hárfával, oh Izráelnek szentje!
Ps.71.23 | Örvendeznek az én ajakim, hogy énekelhetek néked, és lelkem is, a melyet megváltottál.
Ps.71.24 | Nyelvem is minden napon hirdeti a te igazságodat, mert megszégyenültek és gyalázattal illettettek, a kik vesztemre törnek.

Ps.72.1 | Salamoné. Isten, a te ítéletidet add a királynak, és a te igazságodat a király fiának.
Ps.72.2 | Hadd ítélje népedet igazsággal, és a te szegényeidet méltányossággal.
Ps.72.3 | Teremjenek a hegyek békességet a népnek, és a halmok igazságot.
Ps.72.4 | Legyen birája a nép szegényeinek, segítsen a szűkölködőnek fiain, és törje össze az erőszakoskodót.
Ps.72.5 | Féljenek téged, a míg a nap áll és a meddig a hold fénylik, nemzedékről nemzedékre.
Ps.72.6 | Szálljon alá, mint eső a rétre, mint zápor, a mely megöntözi a földet.
Ps.72.7 | Virágozzék az ő idejében az igaz és a béke teljessége, a míg nem lesz a hold.
Ps.72.8 | És uralkodjék egyik tengertől a másik tengerig, és a [nagy] folyamtól a föld határáig.
Ps.72.9 | Boruljanak le előtte a pusztalakók, és nyalják ellenségei a port.
Ps.72.10 | Tarsis és a szigetek királyai hozzanak ajándékot; Seba és Szeba királyai adománynyal járuljanak elé.
Ps.72.11 | Hajoljanak meg előtte mind a királyok, és minden nemzet szolgáljon néki.
Ps.72.12 | Mert megszabadítja a kiáltó szűkölködőt; a nyomorultat, a kinek nincs segítője.
Ps.72.13 | Könyörül a szegényen és szűkölködőn, s a szűkölködők lelkét megszabadítja;
Ps.72.14 | Az elnyomástól és erőszaktól megmenti lelköket, és vérök drága az ő szemében.
Ps.72.15 | És éljen ő és adjanak néki Seba aranyából; imádkozzanak érte szüntelen, és áldják őt minden napon.
Ps.72.16 | Bő gabona legyen az országban a hegyek tetején is; rengjen gyümölcse, mint a Libanon, s viruljon a városok népe, mint a földnek füve.
Ps.72.17 | Tartson neve mindörökké; viruljon neve, míg a nap lesz; vele áldják magokat mind a nemzetek, és magasztalják őt.
Ps.72.18 | Áldott az Úr Isten, Izráelnek Istene, a ki csudadolgokat cselekszik egyedül!
Ps.72.19 | Áldott legyen az ő dicsőséges neve mindörökké, és teljék be dicsőségével az egész föld. Ámen! Ámen!
Ps.72.20 | Itt végződnek Dávidnak, az Isai fiának könyörgései.

Ps.73.1 | Aszáf zsoltára. Bizony jó Izráelhez az Isten, azokhoz, a kik tiszta szívűek.
Ps.73.2 | De én?! Már-már meghanyatlottak lábaim; és kis híjja, hogy lépteim el nem iszamodtak.
Ps.73.3 | Mert irígykedtem a kevélyekre, látván a gonoszok jó szerencséjét.
Ps.73.4 | Mert halálukig nincsenek kínjaik, és az ő erejök állandó.
Ps.73.5 | A halandók nyomorúságában nincs részök, és az emberekkel nem ostoroztatnak.
Ps.73.6 | Ezért nyakuknak ékessége kevélység, ruha gyanánt erőszak borítja őket.
Ps.73.7 | A kövérség miatt kinn ülnek az ő szemeik, elméjök gondolatjai csaponganak.
Ps.73.8 | Gúnyolódnak és gonoszságot szólnak; elnyomásról beszélnek fennhéjázással.
Ps.73.9 | Az égre tátogatják szájokat, és nyelvök eljárja a földet.
Ps.73.10 | Azért fordul az ő népe ide, hogy tele [pohár] vizet szürcsölnek;
Ps.73.11 | És mondják: Mint tudhatná ezt az Isten, s van-é a Magasságosban értelem?
Ps.73.12 | Ímé, ezek gonoszok, és örök biztonságban vagyont gyűjtenek!
Ps.73.13 | Bizony hiába tartottam én tisztán szívemet, és mostam ártatlanságban kezeimet;
Ps.73.14 | Mert nyomorgattatom minden napon, és ostoroztatom minden reggel!
Ps.73.15 | Ha azt mondom: Ilyen módon szólok: Ímé, a te fiaid nemzedékét árulom el.
Ps.73.16 | Gondolkodom, hogy ezt megérthessem; de nehéz dolog ez szemeimben.
Ps.73.17 | Mígnem bemenék az Isten szent helyébe: megértém azoknak sorsát.
Ps.73.18 | Bizony síkos földön helyezted el őket; pusztaságokra vetetted ki őket.
Ps.73.19 | Mind elpusztulnak egy szempillantásban! Elvesznek, elenyésznek a rettegéstől.
Ps.73.20 | Mint álmot, ha felserkenünk: te Uram, ha felserkensz, [úgy ]veted meg képöket.
Ps.73.21 | Hogyha keseregne szívem, és háborognának veséim:
Ps.73.22 | Akkor balgatag és tudatlan volnék én, oktalan állat volnék te irántad.
Ps.73.23 | De én mindenkor veled vagyok, te fogod az én jobb kezemet.
Ps.73.24 | Tanácsoddal igazgatsz engem, és azután dicsőségbe fogadsz be engem.
Ps.73.25 | Kicsodám van az egekben? Náladnál egyébben nem gyönyörködöm e földön!
Ps.73.26 | Ha elfogyatkozik is testem és szívem: szívemnek kősziklája és az én örökségem te vagy, oh Isten, mindörökké!
Ps.73.27 | Mert ímé, a kik eltávoznak tőled, elvesznek; mind kiirtod azokat, a kik elhajolnak tőled.
Ps.73.28 | De én? Isten közelsége oly igen jó nékem. Az Úr Istenben vetem reménységemet, hogy hirdessem minden te cselekedetedet.

Ps.74.1 | Aszáf tanítása. Miért vetettél el, oh Isten, teljesen? Miért füstölög haragod a te legelődnek juhai ellen?
Ps.74.2 | Emlékezzél meg a te gyülekezetedről, a melyet régen szerzettél és a melyet megváltottál: a te örökségednek részéről, a Sion hegyéről, a melyen lakozol!
Ps.74.3 | Lépj fel a teljes pusztaságba; mindent tönkre tett az ellenség a szent helyen!
Ps.74.4 | Támadóid a te gyülekezeted hajlékában ordítanak: jeleiket tűzték fel jelekké.
Ps.74.5 | Úgy tünnek fel, mint mikor valaki fejszéjét emelgeti az erdőnek sűrű fáira.
Ps.74.6 | Faragványait már mind összetördelték: fejszékkel és pőrölyökkel.
Ps.74.7 | Szent helyedet lángba borították; neved hajlékát földig megfertőztették.
Ps.74.8 | Ezt mondották szívökben: Dúljuk fel őket mindenestől! Felgyújtották Istennek minden hajlékát az országban.
Ps.74.9 | Jeleinket nem látjuk, próféta nincs többé, és nincs közöttünk, a ki tudná: meddig tart [ez?]
Ps.74.10 | Meddig szidalmaz, oh Isten, a sanyargató? Örökké gyalázza-é az ellenség a te nevedet?
Ps.74.11 | Miért húzod vissza kezedet, jobbodat? [Vond] ki kebeledből: végezz!
Ps.74.12 | Pedig Isten az én királyom eleitől fogva, a ki szabadításokat mível e föld közepette.
Ps.74.13 | Te hasítottad ketté a tengert erőddel; te törted össze a czethalak fejeit a vizekben.
Ps.74.14 | Te rontottad meg a leviathánnak fejét, s adtad azt eledelül a pusztai népnek.
Ps.74.15 | Te fakasztottad fel a forrást és patakot, te száraztottad meg az örök folyókat.
Ps.74.16 | Tiéd a nappal, az éjszaka is tiéd; te formáltad a világosságot és a napot.
Ps.74.17 | Te szabtad meg a földnek minden határát: a nyarat és a telet te formáltad.
Ps.74.18 | Emlékezzél meg erről: ellenség szidalmazta az Urat, s bolond nép káromolta a te nevedet.
Ps.74.19 | Ne adjad a fenevadnak a te gerliczédnek lelkét; szegényeidnek gyülekezetéről ne feledkezzél meg végképen!
Ps.74.20 | Tekints a szövetségre; mert telve vannak e földnek rejtekhelyei zsaroló tanyákkal.
Ps.74.21 | A megrontott ne térjen szégyenvallással vissza; a nyomorult és szűkölködő dicsérje a te nevedet.
Ps.74.22 | Kelj fel, oh Isten, és védd a te ügyedet; emlékezzél meg a te gyaláztatásodról, a melylyel naponként illet téged a bolond!
Ps.74.23 | Ne felejtkezzél el ellenségeidnek szaváról, és az ellened támadók háborgatásáról, a mely szüntelen nevekedik!

Ps.75.1 | Az éneklőmesternek, az altashétre, Aszáf zsoltára, ének.
Ps.75.2 | Tisztelünk téged, oh Isten, tisztelünk; neved közel van, hirdetik csodatetteid.
Ps.75.3 | Ha megszabom a határidőt, én méltányosan ítélek.
Ps.75.4 | A föld és annak minden lakosa elcsügged; én erősítem meg annak oszlopait. Szela.
Ps.75.5 | A kérkedőknek azt mondom: Ne kérkedjetek; és a gonoszoknak: Ne emeljetek szarvat!
Ps.75.6 | Ne emeljétek magasra szarvatokat, ne szóljatok megkeményedett nyakkal;
Ps.75.7 | Mert nem napkelettől, sem napnyugattól, s nem is a puszta felől [támad] a felmagasztalás;
Ps.75.8 | Hanem Isten a biró, a ki egyet megaláz, mást felmagasztal!
Ps.75.9 | Mert pohár van az Úr kezében, bortól pezseg, nedvvel tele; ha tölt belőle, még seprejét is iszsza és szopja a föld minden gonosztevője.
Ps.75.10 | Én pedig hirdetem [ezt] mindörökké, és éneket mondok a Jákób Istenének.
Ps.75.11 | És a gonoszoknak szarvait mind letördelem; az igaznak szarvai pedig felmagasztaltatnak.

Ps.76.1 | Az éneklőmesternek hangszerekkel; Aszáf zsoltára, ének.
Ps.76.2 | Ismeretes az Isten Júdában, nagy az ő neve Izráelben.
Ps.76.3 | Mert hajléka van Sálemben, és lakhelye Sionban.
Ps.76.4 | Ott törte össze a kézív villámait, paizst, szablyát és a hadat. Szela.
Ps.76.5 | Ragyogó vagy te, felségesebb, mint a zsákmányadó hegyek.
Ps.76.6 | Kifosztattak a bátor szívűek, álmukat aluszszák, és minden hős kezének ereje veszett.
Ps.76.7 | A te dorgálásodtól, oh Jákób Istene, megzsibbadt mind szekér, mind ló.
Ps.76.8 | Te, te rettenetes vagy, és ki állhat meg orczád előtt, mikor haragszol?
Ps.76.9 | Az egekből jelentetted ki ítéletedet; a föld megrettent és elcsendesedett,
Ps.76.10 | Mikor felkelt Isten az ítéletre, hogy megszabadítsa a föld minden nyomorultját! Szela.
Ps.76.11 | Mert az emberek haragja megdicsőít téged, miután felövezed végső haragodat.
Ps.76.12 | Tegyetek fogadást és adjátok meg azokat az Úrnak, a ti Isteneteknek; mindnyájan, a kik ő körülte laknak, hozzanak ajándékot a Rettenetesnek.
Ps.76.13 | Mert a fejedelmek gőgjét megtöri, rettenetes a föld királyaihoz.

Ps.77.1 | Az éneklőmesternek, Jedutunnak; Aszáfé, zsoltár.
Ps.77.2 | Szavamat Istenhez [emelem] és kiáltok; szavamat Istenhez [emelem], hogy figyelmezzen reám.
Ps.77.3 | Nyomorúságom idején az Urat keresem; kezem feltartom éjjel szünetlenül; lelkem nem akar vigasztalást bevenni.
Ps.77.4 | Istenről emlékezem és sóhajtok; róla gondolkodom, de elepedt az én lelkem. Szela.
Ps.77.5 | Szemeimet ébren tartod; hánykolódom, de nem szólhatok.
Ps.77.6 | Elmélkedem a régi napokról, a hajdankor éveiről.
Ps.77.7 | Megemlékezem éjjel az én énekeimről; szívemben elgondolkodom és azt kutatja lelkem:
Ps.77.8 | Avagy mindörökké elvet-é az Úr? és nem lesz-é többé jóakaró?
Ps.77.9 | Avagy végképen elfogyott-é az ő kegyelme? vagy megszűnik-é igérete nemzedékről nemzedékre?
Ps.77.10 | Avagy elfelejtkezett-é könyörülni Isten? avagy elzárta-é haragjában az ő irgalmát? Szela.
Ps.77.11 | És mondám: Ez az én betegségem, hogy a Fölségesnek jobbja megváltozott.
Ps.77.12 | Megemlékezem az Úrnak cselekedeteiről, sőt megemlékezem hajdani csodáidról;
Ps.77.13 | És elmélkedem minden cselekedetedről, és tetteidről gondolkozom.
Ps.77.14 | Oh Isten, a te utad szentséges; kicsoda olyan nagy Isten, mint az Isten?
Ps.77.15 | Te vagy az Isten, a ki csodát mívelsz; megmutattad a népek között a te hatalmadat.
Ps.77.16 | Megváltottad népedet karoddal a Jákób és a József fiait. Szela.
Ps.77.17 | Láttak téged a vizek, oh Isten, láttak téged a vizek és megfélemlének; a mélységek is megrázkódának.
Ps.77.18 | A felhők vizet ömlesztének; megzendülének a fellegek, és a te nyílaid széllyel futkostanak.
Ps.77.19 | Mennydörgésed zúgott a forgószélben; villámlásaid megvilágosították a mindenséget; megrázkódott és megindult a föld.
Ps.77.20 | Utad a tengeren volt és ösvényed a nagy vizeken; és nyomaid nem látszottak meg.
Ps.77.21 | Vezetted mint nyájat, a te népedet, Mózesnek és Áronnak kezével.

Ps.78.1 | Aszáf tanítása. Figyelj én népem az én tanításomra; hajtsátok füleiteket számnak beszédeire.
Ps.78.2 | Megnyitom az én számat példabeszédre; rejtett dolgokat szólok a régi időből.
Ps.78.3 | A miket hallottunk és tudunk; és a miket atyáink beszéltek nékünk,
Ps.78.4 | Nem titkoljuk el azokat az ő fiaiktól; a jövő nemzedéknek is elbeszéljük az Úr dicséretét, hatalmát és csodáit, a melyeket cselekedett.
Ps.78.5 | Mert bizonyságot állított Jákóbban, és törvényt rendelt Izráelben; a melyek felől megparancsolta atyáinknak, hogy megtanítsák azokra fiaikat;
Ps.78.6 | Hogy megtudja [azokat] a jövő nemzedék, a fiak, a kik születnek; és felkeljenek és hirdessék [azokat] fiaiknak;
Ps.78.7 | Hogy Istenbe vessék reménységüket és el ne felejtkezzenek Isten dolgairól, hanem az ő parancsolatait megtartsák.
Ps.78.8 | Hogy ne legyenek olyanok, mint apáik: szilaj és makacs nemzedék, olyan nemzedék, a melynek szíve nem volt szilárd, és lelke sem volt hű Isten iránt.
Ps.78.9 | Efraim fiai, a fegyveres íjászok hátat fordítottak az ütközet napján;
Ps.78.10 | Nem őrizték meg az Isten szövetségét, és nem akartak járni az ő törvényében;
Ps.78.11 | Sőt elfelejtkeztek az ő tetteiről, csodáiról, a melyeket mutatott nékik.
Ps.78.12 | Apáik előtt csodát mívelt Égyiptom földjén, a Czoán mezején.
Ps.78.13 | Ketté választotta a tengert s átvitte őket; és felállította a vizeket fal gyanánt.
Ps.78.14 | Vezette őket nappal felhőben, és egész éjen át tűznek világosságában.
Ps.78.15 | Sziklákat hasított meg a pusztában, és inniok adott bőségesen, akárcsak a mélységes vizekből.
Ps.78.16 | Patakokat fakasztott a kősziklából, és folyamok módjára vizeket ömlesztett:
Ps.78.17 | Mégis folyvást vétkeztek ellene, és haragították a Felségest a pusztában;
Ps.78.18 | És megkísérték Istent az ő szívökben, enni valót kérvén az ő kivánságuk szerint.
Ps.78.19 | És szólának Isten ellen, mondván: Avagy tudna-é Isten asztalt teríteni a pusztában?
Ps.78.20 | Ímé, megcsapta a kősziklát és víz ömlött és patakok özönlöttek; de vajjon tud-é kenyeret is adni? avagy készíthet-é húst az ő népének?
Ps.78.21 | Meghallotta az Úr és megharagudott ezért, és tűz gyulladt fel Jákób ellen, és harag gerjedt fel Izráel ellen;
Ps.78.22 | Mert nem hittek Istenben, és nem bíztak az ő segedelmében,
Ps.78.23 | És ráparancsolt a felhőkre ott fenn, és az egek ajtait megnyitotta.
Ps.78.24 | És hullatott reájuk mannát eledelül, és mennyei gabonát adott nékik.
Ps.78.25 | Angyalok kenyerét ette az ember, bőséggel vetett nékik eleséget,
Ps.78.26 | Megindítá a keleti szelet az egekben, és elhozá erejével a déli szelet;
Ps.78.27 | És hullata rájuk annyi húst, mint a por, és annyi madarat, mint a tenger fövénye.
Ps.78.28 | És leszállítá azokat az ő táboruk közepére, az ő sátoraikhoz köröskörül.
Ps.78.29 | Evének azért és igen megelégedének, és a mit kivántak, azt hozá nékik.
Ps.78.30 | Még fel sem hagytak a kivánságukkal; az étel még a szájukban vala:
Ps.78.31 | Mikor az Isten haragja felgerjede ellenök, és főbbjeik közül [sokakat] megöle, és Izráelnek ifjait levágá;
Ps.78.32 | Mindamellett is újra vétkezének, és nem hivének az ő csodadolgaiban.
Ps.78.33 | Azért hiábavalóságban töltette el napjaikat, éveiket pedig rettegésben.
Ps.78.34 | Ha ölte őket, hozzá fordultak, megtértek és Istent keresék.
Ps.78.35 | És eszökbe vevék, hogy Isten az ő sziklájok, és a felséges Isten az ő megváltójok;
Ps.78.36 | És hízelkedének néki szájokkal, nyelvökkel pedig hazudozának néki.
Ps.78.37 | De szívök nem volt tökéletes iránta, és nem voltak hűségesek az ő szövetségéhez;
Ps.78.38 | Ő azonban irgalmas és bűnbocsátó, nem semmisít meg, sőt sokszor elfordítja haragját, és nem önti ki teljes búsulását.
Ps.78.39 | Azért eszébe vevé, hogy test ők, [és olyanok, mint] az ellebbenő szél, a mely nem tér vissza.
Ps.78.40 | Hányszor keserítették őt a pusztában, [hányszor] illették fájdalommal a kietlenben?!
Ps.78.41 | És újra kísértették az Istent, és ingerelték Izráel szentjét.
Ps.78.42 | Nem emlékeztek meg az ő kezéről, [sem] a napról, a melyen megváltotta őket a nyomorgatótól;
Ps.78.43 | Midőn kitűzte jeleit Égyiptomban, és csodáit a Czoán mezején.
Ps.78.44 | És vérré változtatta folyóikat, hogy nem ihatták patakjaikat.
Ps.78.45 | Legyeket bocsáta reájok, a melyek emészték őket, és békát, a mely pusztítá őket.
Ps.78.46 | Odaadta termésöket a szöcskének, s munkájuk gyümölcsét a sáskának.
Ps.78.47 | Jégesővel pusztítá el szőlőjüket, s figefáikat kőesővel.
Ps.78.48 | Odaveté barmaikat a jégesőnek, marháikat pedig a mennyköveknek.
Ps.78.49 | Rájok bocsátá haragjának tüzét, mérgét, búsulását és a szorongatást: a gonosz angyalok seregét.
Ps.78.50 | Utat tört haragjának, s nem tartotta meg a haláltól lelköket, és életöket döghalálnak veté.
Ps.78.51 | És megöle minden elsőszülöttet Égyiptomban, az erő zsengéjét Khám sátoraiban.
Ps.78.52 | Elindítá mint juhokat, az ő népét, s vezeté őket, mint nyájat a pusztában.
Ps.78.53 | És vezeté őket biztonságban, és nem félének, ellenségeiket pedig elborítá a tenger.
Ps.78.54 | És bevivé őket az ő szent határába, arra a hegyre, a melyet szerzett az ő jobbkezével.
Ps.78.55 | És kiűzé előlük a pogányokat, és elosztá nékik az örökséget sorsvetéssel; és letelepíté azok sátoraiban az Izráel törzseit.
Ps.78.56 | De megkisérték és megharagíták a magasságos Istent, és nem őrizék meg bizonyságait;
Ps.78.57 | Elfordulának ugyanis és hűtlenek levének, mint apáik; visszafelé fordulának, mint a csalfa kézív.
Ps.78.58 | Haragra ingerelték őt magaslataikkal, és bosszantották faragott bálványaikkal.
Ps.78.59 | Meghallá ezt Isten és felgerjede; és az Izráelt felette megútálá.
Ps.78.60 | És elveté magától Silói hajlékát, a sátort, a melyben lakott vala az emberek között;
Ps.78.61 | Sőt fogságba viteté erejét, dicsőségét pedig ellenség kezébe.
Ps.78.62 | És fegyver alá rekeszté az ő népét; és az ő öröksége ellen felgerjede.
Ps.78.63 | Ifjait tűz emészté meg, és szüzei nem énekeltettek meg.
Ps.78.64 | Papjai fegyver miatt hullottak el, és özvegyei nem végezheték a siratást.
Ps.78.65 | Akkor felserkene az Úr, mintegy álomból; mint hős, a ki bortól vigadoz;
Ps.78.66 | És visszaveré ellenségeit; s örök gyalázatot vete reájok.
Ps.78.67 | Azután megútálá a József sátorát, és nem választá Efraim törzsét;
Ps.78.68 | Hanem a Júda törzsét választá; a Sion hegyét, a melyet szeret.
Ps.78.69 | És megépíté szent helyét, mint egy magas [vár]at; mint a földet, a melyet örök időre fundált.
Ps.78.70 | És kiválasztá Dávidot, az ő szolgáját, és elhozá őt a juhok aklaiból.
Ps.78.71 | A szoptatós juhok mellől hozá el őt, hogy legeltesse Jákóbot, az ő népét, és Izráelt, az ő örökségét.
Ps.78.72 | És legelteté őket szívének tökéletessége szerint, és vezeté őket bölcs kezeivel.

Ps.79.1 | Aszáf zsoltára. Oh Isten, pogányok jöttek be örökségedbe, megfertőztették szent templomodat, Jeruzsálemet kőhalommá tették.
Ps.79.2 | Szolgáid holttestét az ég madarainak adták eledelül, szenteid húsát a föld vadjainak.
Ps.79.3 | Ontották véröket, mint a vizet Jeruzsálem körül, s nem volt, a ki eltemette volna őket.
Ps.79.4 | Gyalázattá lettünk szomszédaink előtt, csúfságul és nevetségül a körültünk lakóknak.
Ps.79.5 | Meddig haragszol Uram, szüntelen? meddig gerjedez féltő szerelmed, mint a tűz?
Ps.79.6 | Ontsd ki haragodat a pogányokra, a kik nem ismernek téged, és az országokra, a melyek nem hívják segítségül a te nevedet;
Ps.79.7 | Mert megemésztették Jákóbot, és hajlékát elpusztították.
Ps.79.8 | Ne emlékezzél meg rovásunkra elődeink vétkéről; siess elénk irgalmasságoddal, mert megnyomorodunk nagyon.
Ps.79.9 | Segíts meg bennünket, szabadító Istenünk, a te nevednek dicsőségéért; ments meg minket és bocsásd meg vétkeinket a te nevedért.
Ps.79.10 | Minek mondanák a pogányok: Hol az ő Istenök? Legyen nyilvánvaló a pogányokon szemeink láttára a te szolgáid kiontott véréért való bosszúállásod.
Ps.79.11 | Jusson elődbe a foglyok könyörgése; karod hatalmával tartsd meg a halálnak eme fiait;
Ps.79.12 | És fizess meg szomszédaink keblébe hétszeresen a gyalázatért, a melylyel illettek téged, oh Uram!
Ps.79.13 | Mi pedig, a te néped és a te legelőd nyája, hálát adunk néked mindörökké, s nemzedékről-nemzedékre hirdetjük a te dicséretedet!

Ps.80.1 | Az éneklőmesternek a sosannim-éduthra; Aszáf zsoltára.
Ps.80.2 | Oh Izráelnek pásztora, hallgass meg, a ki vezérled Józsefet, mint juhnyájat; a ki Kérubokon ülsz, jelenj meg fényeddel!
Ps.80.3 | Efraim, Benjámin és Manasse előtt támaszd fel a te hatalmadat, és jőjj el, hogy szabadíts meg minket!
Ps.80.4 | Oh Isten, állíts helyre minket, és világoltasd a te orczádat, hogy megszabaduljunk.
Ps.80.5 | Seregeknek Ura, Istene: meddig haragszol a te népednek könyörgésére?
Ps.80.6 | Könyhullatásnak kenyerével éteted őket, s könyhullatások árjával itatod meg őket.
Ps.80.7 | Perpatvarrá tevél minket szomszédaink között, és a mi ellenségeink csúfkodnak rajtunk.
Ps.80.8 | Seregek Istene, állíts helyre minket; világoltasd a te orczádat, hogy megszabaduljunk!
Ps.80.9 | Égyiptomból szőlőt hozál ki, kiűzéd a pogányokat és azt elültetéd.
Ps.80.10 | Helyet egyengettél előtte, és gyökeret eresztett, és ellepé a földet.
Ps.80.11 | Hegyeket fogott el az árnyéka, és a vesszei [olyanok lettek, mint] az Isten czédrusfái.
Ps.80.12 | Sarjait a tengerig ereszté, és hajtásait a folyamig.
Ps.80.13 | Miért rontottad el annak gyepűit, hogy szaggathassa minden járókelő?
Ps.80.14 | Pusztítja azt a vaddisznó, és legeli a mezei vad.
Ps.80.15 | Oh Seregek Istene! kérlek, térj vissza, tekints alá az egekből és lásd és tekintsd meg e szőlőtőt!
Ps.80.16 | És a csemetét, a mit jobbod ültetett, a sarjat, melyet felneveltél!
Ps.80.17 | Elégett a tűzben, levágatott; arczod haragjától elvesznek.
Ps.80.18 | Legyen a te kezed a te jobbodnak férfián, és az embernek fián, a kit megerősítettél magadnak,
Ps.80.19 | Hogy el ne térjünk tőled. Eleveníts meg minket és imádjuk a te nevedet.
Ps.80.20 | Seregek Ura, Istene! állíts helyre minket; világoltasd a te orczádat, hogy megszabaduljunk!

Ps.81.1 | Az éneklőmesternek, a gittithre. Aszáfé.
Ps.81.2 | Örvendezzetek Istennek, a mi erősségünknek; ujjongjatok a Jákób Istenének!
Ps.81.3 | Dalt zengjetek és dobot pergessetek, gyönyörű hárfát cziterával együtt.
Ps.81.4 | Fújjatok kürtöt új holdra, holdtöltekor, a mi ünnepünk napján;
Ps.81.5 | Mert végzett dolog ez Izráelnél, a Jákób Istenének rendelése.
Ps.81.6 | Bizonyságul tette ő a József nemzetségében, a mikor kijött Égyiptom földe ellen. Nyelvet hallék [ott,] a mit nem tudtam.
Ps.81.7 | Megszabadítottam a tehertől az ő vállát, kezei megmenekültek a kosártól.
Ps.81.8 | A nyomorúságban segítségül hívtál és én megszabadítottalak téged; meghallgattalak téged a mennydörgésnek rejtekében; megpróbáltalak téged a versengések vizénél. Szela.
Ps.81.9 | Hallgass én népem, hadd tegyek bizonyságot ellened! Oh Izráel, ha te meghallgatnál engem!
Ps.81.10 | Ne legyen te nálad idegen isten, és az idegen isten előtt meg ne hajolj!
Ps.81.11 | Én, az Úr vagyok a te Istened, a ki kihoztalak téged Égyiptom földéről: nyisd szét a te szájad és betöltöm azt.
Ps.81.12 | De nem hallgatott népem az én szómra, és Izráel nem engedelmeskedett nékem.
Ps.81.13 | Ott hagytam azért őt szívöknek keménységében, hogy járjanak a magok tanácsa szerint.
Ps.81.14 | Oh, ha az én népem hallgatna reám, [s] Izráel az én utaimon járna!
Ps.81.15 | Legott megaláznám ellenségeit, s szorongatói ellen fordítanám kezem.
Ps.81.16 | Az Úrnak gyűlölői hízelegnének néki, és örökkévaló volna az ő idejök.
Ps.81.17 | És ő megelégítené őt java búzával, és sziklából folyó mézzel töltenélek be téged!

Ps.82.1 | Aszáf zsoltára. Isten áll az Istennek gyülekezetében, ítél az istenek között.
Ps.82.2 | Meddig ítéltek még hamisan, és emelitek a gonoszok személyét? Szela.
Ps.82.3 | Ítéljetek a szegénynek és árvának; a nyomorultnak és elnyomottnak adjatok igazságot!
Ps.82.4 | Mentsétek meg a szegényt és szűkölködőt; a gonoszok kezéből szabadítsátok ki.
Ps.82.5 | Nem tudnak, nem értenek, setétségben járnak; a földnek minden fundamentoma inog.
Ps.82.6 | Én mondottam: Istenek vagytok ti és a Felségesnek fiai ti mindnyájan:
Ps.82.7 | Mindamellett meghaltok, mint a közember, és elhullotok, mint akármely főember.
Ps.82.8 | Kelj fel, oh Isten, ítéld meg a földet, mert néked jutnak örökségül minden népek.

Ps.83.1 | Ének; Aszáf zsoltára.
Ps.83.2 | Isten, ne vesztegelj, ne hallgass és ne nyugodjál, Isten!
Ps.83.3 | Mert ímé, háborognak ellenségeid, s gyűlölőid fejöket emelik.
Ps.83.4 | Néped ellen álnok tanácsot gondolnak s védenczeid ellen terveket szőnek.
Ps.83.5 | Ezt mondják: Jertek, veszessük el őket, hogy ne legyenek nemzet, hogy ne emlegessék többé Izráel nevét!
Ps.83.6 | Mert tanácskoztak együtt, egy szívvel; szövetséget kötöttek ellened:
Ps.83.7 | Az Edomiták és Ismáeliták sátrai, a Moábiták és Hagarénusok;
Ps.83.8 | A Gebaliták, Ammoniták és Amálekiták, a Filiszteusok Tyrus lakosaival együtt.
Ps.83.9 | Az asszir is szövetkezett velök, segítőjévé lettek a Lót fiainak. Szela.
Ps.83.10 | Úgy bánj velök, mint Midjánnal, mint Siserával, mint Jábinnal a Kison patakjánál!
Ps.83.11 | A kik elvesztek vala Endornál, [és] a föld szemetjévé lőnek.
Ps.83.12 | Tedd őket, fejedelmöket olyanokká, mint Orebet s mint Zeébet, Zebahot és Szalmunát, minden felkentjökkel,
Ps.83.13 | A kik ezt mondták: Foglaljuk el magunknak az Isten hajlékait!
Ps.83.14 | Én Istenem! Tedd őket olyanokká, a milyen a porfelhő, [és ]a milyen a polyva a szél előtt;
Ps.83.15 | Olyanokká, mint a tűz, a mely meggyújtja az erdőt, és mint a láng, a mely elégeti a hegyeket.
Ps.83.16 | Így kergesd őket a te szélvészeddel, és forgószeleddel így rettentsd őket!
Ps.83.17 | Töltsd el orczájukat gyalázattal, hogy keressék Uram a te nevedet!
Ps.83.18 | Szégyenüljenek meg és rémüljenek el örökké, és piruljanak és pusztuljanak,
Ps.83.19 | Hogy megtudják, hogy te, a kinek neve Jehova, egymagad vagy felséges [Isten] az egész földön.

Ps.84.1 | Az éneklőmesternek, a gittitre; Kóráh fiainak zsoltára.
Ps.84.2 | Mily szerelmetesek a te hajlékaid, Seregeknek Ura!
Ps.84.3 | Kivánkozik, sőt emésztődik lelkem az Úrnak tornáczai után; szívem és testem ujjongnak az élő Isten felé.
Ps.84.4 | A veréb is talál házat, és a fecske is fészket magának, a hová fiait helyezhesse, - a te oltáraidnál, oh Seregeknek Ura, én Királyom és én Istenem!
Ps.84.5 | Boldogok, a kik lakoznak a te házadban, dicsérhetnek téged szüntelen! Szela.
Ps.84.6 | Boldog ember az, a kinek te vagy erőssége, [s] a te ösvényeid vannak szívében.
Ps.84.7 | Átmenvén a Siralom völgyén, forrássá teszik azt; bizony áldással borítja el korai eső.
Ps.84.8 | Erőről erőre jutnak, [míg] megjelennek Isten előtt a Sionon.
Ps.84.9 | Uram, Seregeknek Istene! hallgasd meg az én könyörgésemet; hallgasd meg Jákóbnak Istene! Szela.
Ps.84.10 | Mi paizsunk! Tekints alá, oh Isten, és lásd meg a te felkented orczáját!
Ps.84.11 | Mert jobb egy nap a te tornáczaidban, hogysem ezer [másutt;] inkább akarnék az én Istenem házának küszöbén ülni, hogysem lakni a gonosznak sátorában!
Ps.84.12 | Mert nap és paizs az Úr Isten; kegyelmet és dicsőséget ád az Úr, nem vonja meg a jót azoktól, a kik ártatlanul élnek.
Ps.84.13 | Seregeknek Ura! Boldog ember az, a ki bízik benned.

Ps.85.1 | Az éneklőmesternek, Kóráh fiainak zsoltára.
Ps.85.2 | Jóakarattal voltál Uram a te földedhez. Visszahoztad a Jákób [nemzetségéből ] való foglyokat.
Ps.85.3 | Elengedted népednek álnokságát, elfedezted minden bűnüket. Szela.
Ps.85.4 | Elhárítottad [róluk] minden búsulásod, elfordítottad haragod gerjedezését.
Ps.85.5 | Hozz vissza bennünket szabadításunk Istene, és szüntesd meg ellenünk való bosszankodásodat!
Ps.85.6 | Avagy mindörökké haragszol-é ránk? Nemzedékről nemzedékre tartod-é haragod?
Ps.85.7 | Avagy nem elevenítesz-é meg minket ismét, hogy néped örvendezzen benned?
Ps.85.8 | Mutasd meg nékünk Uram a te kegyelmedet, és a te szabadításodat adjad mi nékünk!
Ps.85.9 | Hadd halljam meg: mit szól az Úr Isten! Kétségnélkül békességet szól az ő népének és kegyeltjeinek, hogy vissza ne térjenek a bolondságra.
Ps.85.10 | Bizonyára közel van az ő szabadítása az őt félőkhöz, hogy dicsőség lakozzék a mi földünkön.
Ps.85.11 | Irgalmasság és hűség összetalálkoznak, igazság és békesség csókolgatják egymást.
Ps.85.12 | Hűség sarjad a földből, és igazság tekint alá az égből.
Ps.85.13 | Az Úr is megadja a jót, és földünk is megtermi gyümölcsét.
Ps.85.14 | Igazság jár előtte és követi őt az ő lépéseinek útján.

Ps.86.1 | Dávid imádsága. Hajtsd hozzám Uram füledet, hallgass meg engem, mert nyomorult és szegény vagyok én!
Ps.86.2 | Tartsd meg életemet, mert kegyes vagyok én; mentsd meg én Istenem a te szolgádat, a ki bízik benned.
Ps.86.3 | Könyörülj én rajtam Uram, mert hozzád kiáltok minden napon!
Ps.86.4 | Vidámítsd meg a te szolgádnak lelkét, mert hozzád emelem fel Uram lelkemet.
Ps.86.5 | Mert te Uram jó vagy és kegyelmes, és nagy irgalmasságú mindazokhoz, a kik hozzád kiáltanak.
Ps.86.6 | Figyelmezzél Uram az én imádságomra, és hallgasd meg az én könyörgésemnek szavát!
Ps.86.7 | Nyomorúságomnak idején hozzád kiáltok, mert te meghallgatsz engem.
Ps.86.8 | Nincsen Uram hozzád hasonló az istenek között, és nincsenek hasonlók a te munkáidhoz!
Ps.86.9 | Eljőnek a népek mind, a melyeket alkottál, és leborulnak előtted Uram, és dicsőítik a te nevedet.
Ps.86.10 | Mert nagy vagy te és csodadolgokat mívelsz; csak te vagy Isten egyedül!
Ps.86.11 | Mutasd meg nékem a te útadat, hogy járhassak a te igazságodban, [és] teljes szívvel féljem nevedet.
Ps.86.12 | Dicsérlek téged Uram, Istenem, teljes szívemből, és dicsőítem a te nevedet örökké!
Ps.86.13 | Mert nagy én rajtam a te kegyelmed, és kiszabadítottad lelkemet a mélységes pokolból.
Ps.86.14 | Isten! Kevélyek támadtak fel ellenem, és kegyetlenek serege keresi lelkemet, [a kik] meg sem gondolnak téged.
Ps.86.15 | De te Uram, könyörülő és irgalmas Isten vagy, késedelmes a haragra, nagy kegyelmű és igazságú!
Ps.86.16 | Tekints reám és könyörülj rajtam! Add a te erődet a te szolgádnak, és szabadítsd meg a te szolgálóleányodnak fiát!
Ps.86.17 | Adj jelt nékem javamra, hogy lássák az én gyűlölőim és szégyenüljenek meg, a mikor te Uram megsegítesz és megvigasztalsz engem.

Ps.87.1 | Ének. A Kóráh fiainak zsoltára. A szent hegyeken vetette meg az ő fundamentomát.
Ps.87.2 | Szereti az Úr Sionnak kapuit, jobban mint Jákóbnak minden hajlékát.
Ps.87.3 | Dicsőséges dolgokat beszélnek felőled, te Istennek városa! Szela.
Ps.87.4 | Előszámlálom Égyiptomot és Bábelt, mint ismerőimet. Ímé Filisztea és Tyrus Kússal együtt: ez ott született.
Ps.87.5 | És ezt mondják a Sion felől: Mind ez, mind amaz ott született, és ő, a Felséges, erősíti azt.
Ps.87.6 | Az Úr beírván, feljegyzi a népet: ez ott született! Szela.
Ps.87.7 | És tánczolva énekelik: minden forrásaim te benned vannak.

Ps.88.1 | Ének. A Kóráh fiainak zsoltára. Az éneklőmesternek a Mahalath- lehannóthra. Az Ezrahita Hémán tanítása.
Ps.88.2 | Uram, szabadításomnak Istene! Nappal kiáltok, éjjelente előtted vagyok:
Ps.88.3 | Jusson elődbe imádságom, hajtsad füled az én kiáltozásomra!
Ps.88.4 | Mert betelt a lelkem nyomorúságokkal, és életem a Seolig jutott.
Ps.88.5 | Hasonlatossá lettem a sírba szállókhoz; olyan vagyok, mint az erejevesztett ember.
Ps.88.6 | A holtak közt van az én helyem, mint a megölteknek, a kik koporsóban feküsznek, a kikről többé nem emlékezel, mert elszakasztattak a te kezedtől.
Ps.88.7 | Mély sírba vetettél be engem, sötétségbe, örvények közé.
Ps.88.8 | A te haragod reám nehezedett, és minden haboddal nyomtál engem. Szela.
Ps.88.9 | Elszakasztottad ismerőseimet tőlem, útálattá tettél előttök engem; berekesztettem és ki nem jöhetek.
Ps.88.10 | Szemem megsenyvedett a nyomorúság miatt; kiáltalak téged Uram minden napon, hozzád terjengetem kezeimet.
Ps.88.11 | Avagy a holtakkal teszel-é csodát? Felkelnek-é vajjon az árnyak, hogy dicsérjenek téged? Szela.
Ps.88.12 | Beszélik-é a koporsóban a te kegyelmedet, hűségedet a pusztulás helyén?
Ps.88.13 | Megtudhatják-é a sötétségben a te csodáidat, és igazságodat a feledékenység földén?
Ps.88.14 | De én hozzád rimánkodom, Uram, és jó reggel elédbe jut az én imádságom:
Ps.88.15 | Miért vetsz el hát Uram engem, [és] rejted el orczádat én tőlem?
Ps.88.16 | Nyomorult és holteleven vagyok ifjúságomtól kezdve; viselem a te rettentéseidet, roskadozom.
Ps.88.17 | Általmentek rajtam a te búsulásaid; a te szorongatásaid elemésztettek engem.
Ps.88.18 | Körülvettek engem, mint a vizek egész napon; együttesen körülöveztek engem.
Ps.88.19 | Elszakasztottál tőlem barátot és rokont; ismerőseim a - setétség.

Ps.89.1 | Az Ezrahita Ethán tanítása.
Ps.89.2 | Az Úrnak kegyelmességét hadd énekeljem örökké! Nemzetségről nemzetségre hirdetem a te hűséges voltodat az én számmal!
Ps.89.3 | Mert azt mondom: Örökké megáll a te kegyelmességed, és megerősíted a te hűséges voltodat az egekben, [mondván:]
Ps.89.4 | Szövetséget kötöttem az én választottammal, megesküdtem Dávidnak, az én szolgámnak:
Ps.89.5 | Mindörökké megerősítem a te magodat, és nemzetségről nemzetségre megépítem a te királyi székedet. Szela.
Ps.89.6 | És az egek dicsérik a te csodadolgodat Uram; a te hűséges voltodat is a szentek gyülekezetében.
Ps.89.7 | Mert a felhőkben kicsoda hasonlatos az Úrhoz, [s ki] olyan, mint az Úr, az istenek fiai között?
Ps.89.8 | Igen rettenetes Isten [ő] a szentek gyűlésében, és félelmetes mindazokra, a kik körülte vannak.
Ps.89.9 | Uram, Seregeknek Istene! Kicsoda olyan erős, mint te vagy Uram? És a te hűséges voltod körülvesz téged.
Ps.89.10 | Te uralkodol a tengernek kevélységén; mikor az ő habjai felemelkednek, te csendesíted le azokat.
Ps.89.11 | Te rontád meg Égyiptomot mintegy átdöföttet; erős karoddal elszélesztetted ellenségeidet.
Ps.89.12 | Tieid az egek, a föld is a tied: e világot minden benne valóval te fundáltad.
Ps.89.13 | Az északot és a délt te teremtetted, a Thábor és a Hermon a te nevednek örvendeznek.
Ps.89.14 | A te karod hatalommal teljes, a te kezed erős, a te jobbod méltóságos.
Ps.89.15 | Igazság és jogosság a te királyi székednek alapja; kegyelem és hűség jár a te orczád előtt.
Ps.89.16 | Boldog nép az, a mely megérti a kürt szavát; a te orczádnak világosságánál jár ez, oh Uram!
Ps.89.17 | A te nevedben örvendeznek egész nap; és a te igazságodban felmagasztaltatnak.
Ps.89.18 | Mert az ő erejöknek ékessége te vagy; a te jóakaratoddal emeled fel a mi szarvunkat is.
Ps.89.19 | Mert az Úr a mi paizsunk, és Izráelnek Szentje a mi királyunk.
Ps.89.20 | Akkor látásban szóltál a te kegyeltednek, és mondád: Segítséget adtam a vitéznek, felmagasztaltam a népből választottat;
Ps.89.21 | Megtaláltam Dávidot, az én szolgámat; szent olajommal kentem fel őt,
Ps.89.22 | A kivel állandóan vele lesz az én kezem, sőt az én karom erősíti meg őt.
Ps.89.23 | Nem nyomhatja őt el az ellenség, és a gonosz ember sem nyomorgatja meg őt;
Ps.89.24 | Mert ő előtte rontom meg az ő szorongatóit, és verem meg az ő gyűlölőit.
Ps.89.25 | És vele lesz az én hűségem és kegyelmem, és az én nevemmel magasztaltatik fel az ő szarva.
Ps.89.26 | És rávetem az ő kezét a tengerre, és az ő jobbját a folyóvizekre.
Ps.89.27 | Ő így szólít engem: Atyám vagy te; én Istenem és szabadításom kősziklája!
Ps.89.28 | Én meg elsőszülöttemmé teszem őt [és] felebbvalóvá a föld királyainál.
Ps.89.29 | Örökké megtartom néki az én kegyelmemet, és az én szövetségem bizonyos [marad] ő vele.
Ps.89.30 | És az ő magvát örökkévalóvá teszem, és az ő királyi székét, mint az egeknek napjait.
Ps.89.31 | Ha az ő fiai elhagyják az én törvényemet, és nem járnak az én végzéseim szerint;
Ps.89.32 | Ha az én rendeléseimet megtörik, és meg nem tartják az én parancsolatimat:
Ps.89.33 | Akkor vesszővel látogatom meg az ő bűnöket, és vereségekkel az ő álnokságukat;
Ps.89.34 | De az én kegyelmemet nem vonom meg tőle, és az én hűséges voltomban nem hazudom.
Ps.89.35 | Nem töröm meg az én szövetségemet, és a mi kijött az én számból, el nem változtatom.
Ps.89.36 | Megesküdtem egyszer az én szentségemre: vajjon megcsalhatnám-é Dávidot?
Ps.89.37 | Az ő magva örökké megmarad, és az ő királyi széke olyan előttem, mint a nap.
Ps.89.38 | Megáll örökké, mint a hold, és bizonyos, mint a felhőben lévő bizonyság. Szela.
Ps.89.39 | De te [mégis] elvetetted és megútáltad [őt,] és megharagudtál a te felkentedre.
Ps.89.40 | Felbontottad a te szolgáddal [kötött] szövetséget, földre tiportad az ő koronáját.
Ps.89.41 | Lerontottad az ő kőfalait mind; romokká tetted erősségeit.
Ps.89.42 | Zsákmányolták őt mind az úton járók; gyalázattá lőn az ő szomszédai előtt.
Ps.89.43 | Felmagasztaltad az ő szorongatóinak jobbját, és megvidámítottad minden ellenségét.
Ps.89.44 | Még fegyverének élét is elvetted, és nem segítetted őt a harczban.
Ps.89.45 | Eltörlötted az ő fényességét, és az ő királyi székét a földre vetetted.
Ps.89.46 | Az ő ifjúságának napjait megrövidítetted, gyalázatot borítottál reá. Szela.
Ps.89.47 | Meddig rejtegeted még magad, oh Uram, szüntelen, [és] ég a te haragod, mint a tűz?
Ps.89.48 | Emlékezzél meg rólam: mily [rövid] az élet! Mily semmire teremtetted te mind az embernek fiait!
Ps.89.49 | Kicsoda oly erős, hogy éljen és ne lásson halált [s] megszabadítsa magát a Seolnak kezéből? Szela.
Ps.89.50 | Hol van a te előbbi kegyelmességed, Uram? Megesküdtél Dávidnak a te hűséges voltodra!
Ps.89.51 | Emlékezzél meg Uram a te szolgáidnak gyalázatjokról! hogy sok népnek [gyalázatját] hordozom keblemben,
Ps.89.52 | A melyekkel gyaláztak a te ellenségeid Uram, a melyekkel gyalázták a te felkentednek lépéseit.
Ps.89.53 | Áldott legyen az Úr mindörökké! Ámen és Ámen.

Ps.90.1 | Mózesnek, az Isten emberének imádsága. Uram, te voltál nékünk hajlékunk nemzedékről nemzedékre!
Ps.90.2 | Minekelőtte hegyek lettek és föld és világ formáltaték, öröktől fogva mindörökké te vagy Isten.
Ps.90.3 | Te visszatéríted a halandót a porba, és ezt mondod: Térjetek vissza embernek fiai!
Ps.90.4 | Mert ezer esztendő annyi előtted, mint a tegnapi nap, a mely elmúlt, és mint egy őrjárási idő éjjel.
Ps.90.5 | Elragadod őket; [olyanokká] lesznek, [mint az] álom; mint a fű, a mely reggel sarjad;
Ps.90.6 | Reggel virágzik és sarjad, [és] estvére elhervad és megszárad.
Ps.90.7 | Bizony megemésztetünk a te haragod által, és a te búsulásod miatt megromlunk!
Ps.90.8 | Elédbe vetetted a mi álnokságainkat; titkos bűneinket a te orczádnak világa elé.
Ps.90.9 | Bizony elmúlik minden mi napunk a te bosszúállásod miatt; megemésztjük a mi esztendeinket, mint a beszédet.
Ps.90.10 | A mi esztendeinknek napjai hetven esztendő, vagy ha feljebb, nyolczvan esztendő, és nagyobb részök nyomorúság és fáradság, a mely gyorsan tovatünik, mintha repülnénk.
Ps.90.11 | Ki tudhatja a te haragodnak erejét, és a te félelmetességed szerint való bosszúállásodat?
Ps.90.12 | Taníts minket úgy számlálni napjainkat, hogy bölcs szívhez jussunk.
Ps.90.13 | Térj vissza Uram! meddig késel? és könyörülj a te szolgáidon.
Ps.90.14 | Jó reggel elégíts meg minket a te kegyelmeddel, hogy örvendezzünk és vígadjunk minden mi időnkben.
Ps.90.15 | Vidámíts meg minket a mi nyomorúságunk napjaihoz képest, az esztendőkhöz képest, a melyekben gonoszt láttunk.
Ps.90.16 | Láttassék meg a te műved a te szolgáidon, és a te dicsőséged azoknak fiain.
Ps.90.17 | És legyen az Úrnak, a mi Istenünknek jó kedve mi rajtunk, és a mi kezünknek munkáját tedd állandóvá nékünk, és a mi kezünknek munkáját tedd állandóvá!

Ps.91.1 | Aki a Felségesnek rejtekében lakozik, a Mindenhatónak árnyékában nyugoszik az.
Ps.91.2 | Azt mondom az Úrnak: Én oltalmam, váram, Istenem ő benne bízom!
Ps.91.3 | Mert ő szabadít meg téged a madarásznak tőréből, a veszedelmes dögvésztől.
Ps.91.4 | Tollaival fedez be téged, és szárnyai alatt lészen oltalmad; paizs és pánczél az ő hűsége.
Ps.91.5 | Nem félhetsz az éjszakai ijesztéstől, a repülő nyíltól nappal;
Ps.91.6 | A dögvésztől, a mely a homályban jár; a döghaláltól, a mely délben pusztít.
Ps.91.7 | Elesnek mellőled ezeren, és jobb kezed felől tízezeren; és hozzád nem is közelít.
Ps.91.8 | Bizony szemeiddel nézed és meglátod a gonoszoknak megbüntetését!
Ps.91.9 | Mert [azt mondtad] te: Az Úr az én oltalmam; a Felségest választottad a te hajlékoddá:
Ps.91.10 | Nem illet téged a veszedelem, és csapás nem közelget a sátorodhoz;
Ps.91.11 | Mert az ő angyalainak parancsolt felőled, hogy őrizzenek téged minden útadban.
Ps.91.12 | Kézen hordoznak téged, hogy meg ne üssed lábadat a kőbe.
Ps.91.13 | Oroszlánon és áspiskígyón jársz, megtaposod az oroszlánkölyköt és a sárkányt.
Ps.91.14 | Mivelhogy ragaszkodik hozzám, megszabadítom őt, felmagasztalom őt, mert ismeri az én nevemet!
Ps.91.15 | Segítségül hív engem, ezért meghallgatom őt; vele vagyok háborúságában: megmentem és megdicsőítem őt.
Ps.91.16 | Hosszú élettel elégítem meg őt, és megmutatom néki az én szabadításomat.

Ps.92.1 | Zsoltár, ének szombat napra.
Ps.92.2 | Jó dolog dicsérni az Urat, és éneket mondani a te nevednek, oh Felséges!
Ps.92.3 | Hirdetni jó reggel a te kegyelmedet, és éjjelente a te hűséges voltodat.
Ps.92.4 | Tíz húrú hegedűvel és lanttal, hárfán való zengedezéssel.
Ps.92.5 | Mert megvidámítottál engem Uram a te cselekedeteddel, a te kezednek műveiben örvendezem.
Ps.92.6 | Mely nagyok Uram a te műveid, igen mélységesek a te gondolataid!
Ps.92.7 | A balgatag ember nem tudja, a bolond pedig nem érti meg ezt:
Ps.92.8 | Hogy mikor felsarjaznak a gonoszok, mint a fű, és virágoznak mind a hamisság cselekedők, mindörökké elveszszenek ők;
Ps.92.9 | Te pedig Uram, magasságos vagy örökké!
Ps.92.10 | Mert ímé, a te ellenségeid elvesznek, [és ]elszélednek mind a hamisság cselekedők!
Ps.92.11 | De magasra növeszted az én szarvamat, mint az egyszarvúét; elárasztatom csillogó olajjal.
Ps.92.12 | És legeltetem szememet az én ellenségeimen, és az ellenem támadó gonosztevőkön mulat majd a fülem.
Ps.92.13 | Az igaz virágzik, mint a pálmafa, növekedik, mint a czédrus a Libánonon.
Ps.92.14 | Plánták [ők] az Úrnak házában; a mi Istenünknek tornáczaiban virágzanak.
Ps.92.15 | Még a vén korban is gyümölcsöznek; kövérek és zöldellők lesznek;
Ps.92.16 | Hogy hirdessék, hogy igazságos az Úr, az én kősziklám, és hogy nincsen hamisság benne!

Ps.93.1 | Uralkodik az Úr, méltóságot öltözött fel; felöltözött az Úr: hatalmat övezett magára; megerősítette a földet is, hogy meg ne induljon.
Ps.93.2 | Állandó a te királyi széked eleitől kezdve; öröktől fogva vagy te!
Ps.93.3 | A folyóvizek Uram, a folyóvizek zúgnak, a folyóvizek hullámokat hánynak;
Ps.93.4 | A nagy vizek zúgásainál, a tengernek felséges morajlásánál felségesebb az Úr a magasságban.
Ps.93.5 | A te bizonyságaid igen bizonyosak, a te házadat illeti Uram szentség, napok hosszáig!

Ps.94.1 | Uram, bosszúállásnak Istene! Bosszúállásnak Istene, jelenj meg!
Ps.94.2 | Emelkedjél fel te, földnek birája, fizess meg a kevélyeknek!
Ps.94.3 | A hitetlenek, Uram, meddig még, meddig örvendeznek még a hitetlenek?
Ps.94.4 | Piszkolódnak, keményen szólnak; kérkednek mindnyájan a hamisság cselekedői.
Ps.94.5 | A te népedet Uram tapossák, és nyomorgatják a te örökségedet.
Ps.94.6 | Az özvegyet és jövevényt megölik, az árvákat is fojtogatják.
Ps.94.7 | És ezt mondják: Nem látja az Úr, és nem veszi észre a Jákób Istene!
Ps.94.8 | Eszméljetek ti bolondok a nép között! És ti balgatagok, mikor tértek eszetekre?
Ps.94.9 | A ki a fület plántálta, avagy nem hall-é? És a ki a szemet formálta, avagy nem lát-é?
Ps.94.10 | A ki megfeddi a népeket, avagy nem fenyít-é meg? Ő, a ki az embert tudományra tanítja:
Ps.94.11 | Az Úr tudja az embernek gondolatjait, hogy azok hiábavalók.
Ps.94.12 | Boldog ember az, a kit te megfeddesz Uram, és a kit megtanítasz a te törvényedre;
Ps.94.13 | Hogy nyugalmat adj annak a veszedelem napján, míg megásták a vermet a hitetlennek!
Ps.94.14 | Bizony nem veti el az Úr az ő népét, és el nem hagyja az ő örökségét!
Ps.94.15 | Mert igazságra fordul vissza az ítélet, és utána mennek mind az igazszívűek.
Ps.94.16 | Kicsoda támad fel én mellettem a gonoszok ellen? Kicsoda áll mellém a hamisság cselekedők ellen?
Ps.94.17 | Ha az Úr nem lett volna segítségül nékem: már-már ott lakoznék lelkem a csendességben.
Ps.94.18 | Mikor azt mondtam: Az én lábam eliszamodott: a te kegyelmed, Uram, megtámogatott engem.
Ps.94.19 | Mikor megsokasodtak bennem az én aggódásaim: a te vígasztalásaid megvidámították az én lelkemet.
Ps.94.20 | Van-é köze te hozzád a hamisság székének, a mely nyomorúságot szerez törvény színe alatt?
Ps.94.21 | Egybegyülekeznek az igaznak lelke ellen, és elkárhoztatják az ártatlannak vérét.
Ps.94.22 | De kőváram lőn én nékem az Úr, és az én Istenem az én oltalmamnak kősziklája;
Ps.94.23 | És visszafordítja reájok az ő álnokságukat, és az ő gonoszságukkal veszti el őket; elveszti őket az Úr, a mi Istenünk.

Ps.95.1 | Jőjjetek el, örvendezzünk az Úrnak; vígadozzunk a mi szabadításunk kősziklájának!
Ps.95.2 | Menjünk elébe hálaadással; vígadozzunk néki zengedezésekkel.
Ps.95.3 | Mert nagy Isten az Úr, és nagy király minden istenen felül.
Ps.95.4 | A kinek kezében vannak a földnek mélységei, és a hegyeknek magasságai is az övéi.
Ps.95.5 | A kié a tenger, és ő alkotta is azt, és a szárazföldet is az ő kezei formálták.
Ps.95.6 | Jőjjetek, hajoljunk meg, boruljunk le; essünk térdre az Úr előtt, a mi alkotónk előtt!
Ps.95.7 | Mert ő a mi Istenünk, mi pedig az ő legelőjének népei és az ő kezének juhai vagyunk; vajha ma hallanátok az ő szavát.
Ps.95.8 | Ne keményítsétek meg a ti szíveteket, mint Meribáhnál, mint Maszszáh napján a pusztában:
Ps.95.9 | A hol megkisértettek engem a ti atyáitok; próbára tettek engem, jóllehet látták az én cselekedetemet.
Ps.95.10 | Negyven esztendeig bosszankodtam [e] nemzetségen, és mondám: Tévelygő szívű nép ők, és nem tudják ők az én útamat!
Ps.95.11 | A kiknek megesküdtem haragomban: Nem mennek be az én nyugalmam [helyére.]

Ps.96.1 | Énekeljetek az Úrnak új éneket; énekelj az Úrnak te egész föld!
Ps.96.2 | Énekeljetek az Úrnak, áldjátok az ő nevét; hirdessétek napról-napra az ő szabadítását.
Ps.96.3 | Beszéljétek a népek között az ő dicsőségét, minden nemzet között az ő csodadolgait;
Ps.96.4 | Mert nagy az Úr és igen dicséretes, rettenetes minden isten felett.
Ps.96.5 | Mert a nemzeteknek minden istene bálvány, az Úr pedig egeket alkotott.
Ps.96.6 | Ékesség és fenség van előtte; tisztesség és méltóság az ő szent helyén.
Ps.96.7 | Adjatok az Úrnak népeknek nemzetségei: adjatok az Úrnak dicsőséget és tisztességet!
Ps.96.8 | Adjátok az Úrnak neve dicsőségét; hozzatok ajándékot és jőjjetek be az ő tornáczaiba!
Ps.96.9 | Hajoljatok meg az Úr előtt szent ékességben; rettegjen előtte az egész föld!
Ps.96.10 | Mondjátok a népek között: Az Úr uralkodik; megerősítette a földet, hogy meg ne induljon; ő ítéli meg a népeket igazsággal.
Ps.96.11 | Örüljenek az egek és örvendezzen a föld; harsogjon a tenger és minden benne való!
Ps.96.12 | Viduljon a mező és minden, a mi rajta van; örvend akkor az erdő minden fája is,
Ps.96.13 | Az Úrnak orczája előtt, mert eljön, mert eljön, hogy megítélje e földet. Megítéli majd a világot igazsággal, és a népeket az ő hűségével.

Ps.97.1 | Az Úr uralkodik, örüljön a föld; örvendezzenek a temérdek szigetek.
Ps.97.2 | Felhő és homályosság van körülte; igazság és jogosság az ő székének erőssége.
Ps.97.3 | Tűz jár előtte, és köröskörül elégeti az ő szorongatóit.
Ps.97.4 | Megvilágosítják az ő villámai a világot; látja és megretteg a föld.
Ps.97.5 | A hegyek, mint a viasz megolvadnak az Úr előtt, az egész földnek Ura előtt.
Ps.97.6 | Az egek hirdetik az ő igazságát, és minden nép látja az ő dicsőségét.
Ps.97.7 | Megszégyenülnek mind a faragott képek szolgái, a kik bálványokkal dicsekednek; meghajolnak előtte mind az istenek.
Ps.97.8 | Hallotta és örvendeze Sion, és örülének Júdának leányai a te ítéleteidnek Uram!
Ps.97.9 | Mert te felséges vagy Uram az egész földön, és igen felmagasztaltattál minden isten felett!
Ps.97.10 | A kik szeretitek az Urat, gyűlöljétek a gonoszt! Megőrzi ő az ő kegyeltjeinek lelkét; a gonoszok kezéből megszabadítja őket.
Ps.97.11 | Világosság támad fel az igazra, és az egyenesszívűekre öröm.
Ps.97.12 | Örüljetek igazak az Úrban, és tiszteljétek az ő szentséges emlékezetét!

Ps.98.1 | Zsoltár. Énekeljetek az Úrnak új éneket, mert csodadolgokat cselekedett; megsegítette őt az ő jobbkeze és az ő szentséges karja.
Ps.98.2 | Tudtul adta az Úr az ő szabadítását; a népek előtt megjelentette az ő igazságát.
Ps.98.3 | Megemlékezett az ő kegyelméről és Izráel házához való hűségéről; látták a föld határai mind a mi Istenünknek szabadítását.
Ps.98.4 | Vígan énekelj az Úrnak te egész föld; harsanjatok fel, örvendezzetek és zengedezzetek!
Ps.98.5 | Zengedezzetek az Úrnak hárfával, hárfával és hangos énekléssel;
Ps.98.6 | Trombitákkal és kürtzengéssel vígadozzatok a király, az Úr előtt!
Ps.98.7 | Harsogjon a tenger és minden benne való, a világ és a kik lakoznak benne.
Ps.98.8 | A folyóvizek tapsoljanak, a hegyek együttesen örvendezzenek
Ps.98.9 | Az Úr előtt, mert eljön megítélni a földet; megítéli a világot igazsággal és a népeket méltányossággal.

Ps.99.1 | Az Úr uralkodik, reszkessenek a népek; Kérubokon ül, remegjen a föld!
Ps.99.2 | Nagy az Úr a Sionon, és magasságos ő minden nép felett.
Ps.99.3 | Tiszteljék a te nagy és rettenetes nevedet, - szent az!
Ps.99.4 | És tisztesség a királynak, a ki szereti a jogosságot! Te megerősítetted az egyenességet; jogosságot és igazságot szereztél Jákóbban.
Ps.99.5 | Magasztaljátok az Urat, a mi Istenünket, és boruljatok le az ő lábainak zsámolya elé; szent ő!
Ps.99.6 | Mózes és Áron az ő papjaival, és Sámuel az ő nevét segítségül hívókkal egybe, segítségül hívják vala az Urat, és meghallgatá őket.
Ps.99.7 | Felhő-oszlopban szólt vala hozzájok; megőrizték az ő bizonyságtételét és rendeletét, a melyet adott vala nékik.
Ps.99.8 | Uram, mi Istenünk! Te meghallgattad őket, kegyelmes Isten voltál hozzájok; de bosszúálló az ő hiábavalóságaik miatt.
Ps.99.9 | Magasztaljátok az Urat, a mi Istenünket, és boruljatok le az ő szent hegyén; mert szent az Úr, a mi Istenünk!

Ps.100.1 | Hálaadó zsoltár. Vígan énekelj az Úrnak te egész föld!
Ps.100.2 | Szolgáljatok az Úrnak örvendezéssel; menjetek eléje vígassággal.
Ps.100.3 | Tudjátok meg, hogy az Úr az Isten; ő alkotott minket és nem magunk; az ő népe és az ő legelőinek juhai vagyunk.
Ps.100.4 | Menjetek be az ő kapuin hálaadással, tornáczaiba dicséretekkel; adjatok hálákat néki, áldjátok az ő nevét!
Ps.100.5 | Mert jó az Úr, örökkévaló az ő kegyelme, és nemzedékről nemzedékre való az ő hűsége!

Ps.101.1 | Dávid zsoltára. Kegyelmet és igazságot énekelek; te néked zengek éneket, Uram!
Ps.101.2 | Gondom van a tökéletes útra: mikor jössz el hozzám? Szívemnek tökéletessége szerint járok én az én házamban.
Ps.101.3 | Nem vetem a szemem hiábavaló dologra; a pártoskodók cselekedetét gyűlölöm: nincs köze hozzám.
Ps.101.4 | A csalárd szív távol van én tőlem, gonoszt nem ismerek.
Ps.101.5 | A ki titkon rágalmazza az ő felebarátját, elvesztem azt; a nagyralátót és a kevélyszívűt, azt el nem szenvedem.
Ps.101.6 | Szemmel tartom a föld hűségeseit, hogy mellettem lakozzanak; a tökéletesség útjában járó, az szolgál engem.
Ps.101.7 | Nem lakozik az én házamban, a ki csalárdságot mível; a ki hazugságot szól, nem állhat meg szemeim előtt.
Ps.101.8 | Reggelenként elvesztem e földnek latrait, hogy kigyomláljak az Úrnak városából minden gonosztevőt.

Ps.102.1 | A nyomorultnak imádsága, a mikor eleped és kiönti panaszát az Úr elé.
Ps.102.2 | Uram, hallgasd meg az én imádságomat, és kiáltásom jusson te hozzád!
Ps.102.3 | Ne rejtsd el a te orczádat tőlem; mikor szorongatnak engem, hajtsd hozzám a te füledet; mikor kiáltok, hamar hallgass meg engem!
Ps.102.4 | Mert elenyésznek az én napjaim, mint a füst, és csontjaim, mint valami tűzhely, üszkösök.
Ps.102.5 | Letaroltatott és megszáradt, mint a fű az én szívem; még kenyerem megevéséről is elfelejtkezem.
Ps.102.6 | Nyögésemnek szavától csontom a húsomhoz ragadt.
Ps.102.7 | Hasonló vagyok a pusztai pelikánhoz; olyanná lettem, mint a bagoly a romokon.
Ps.102.8 | Virrasztok és olyan vagyok, mint a magános madár a háztetőn.
Ps.102.9 | Minden napon gyaláznak engem ellenségeim, csúfolóim esküsznek én reám.
Ps.102.10 | Bizony a port eszem kenyér gyanánt, és italomat könyekkel vegyítem,
Ps.102.11 | A te felindulásod és búsulásod miatt; mert felemeltél engem és földhöz vertél engem.
Ps.102.12 | Napjaim olyanok, mint a megnyúlt árnyék; magam pedig, mint a fű, megszáradtam.
Ps.102.13 | De te Uram örökké megmaradsz, és a te emlékezeted nemzetségről nemzetségre [áll.]
Ps.102.14 | Te kelj fel, könyörülj a Sionon! Mert ideje, hogy könyörülj rajta, mert eljött a megszabott idő.
Ps.102.15 | Mert kedvelik a te szolgáid annak köveit, és a porát is kímélik.
Ps.102.16 | És félik a népek az Úrnak nevét, és e földnek minden királya a te dicsőségedet;
Ps.102.17 | Mivelhogy az Úr megépítette a Siont, megláttatta magát az ő dicsőségében.
Ps.102.18 | Oda fordult a gyámoltalanok imádsága felé, és azoknak imádságát meg nem útálta.
Ps.102.19 | Irattassék meg ez a következő nemzedéknek, és a teremtendő nép dicsérni fogja az Urat.
Ps.102.20 | Mert alátekintett az ő szentségének magaslatáról; a mennyekből a földre nézett le az Úr.
Ps.102.21 | Hogy meghallja a fogolynak nyögését, [és] hogy feloldozza a halálnak fiait.
Ps.102.22 | Hogy hirdessék a Sionon az Úrnak nevét, és az ő dicséretét Jeruzsálemben.
Ps.102.23 | Mikor egybegyűlnek a népek mindnyájan, és az országok, hogy szolgáljanak az Úrnak.
Ps.102.24 | Megsanyargatta az én erőmet ez útban, megrövidítette napjaimat.
Ps.102.25 | Ezt mondám: Én Istenem! Ne vígy el engem az én napjaimnak felén; a te esztendeid nemzedékek nemzedékéig [tartanak.]
Ps.102.26 | Régente fundáltad a földet, s az egek is a te kezednek munkája.
Ps.102.27 | Azok elvesznek, de te megmaradsz; mindazok elavulnak, mint a ruha; mint az öltözetet, elváltoztatod azokat, és elváltoznak.
Ps.102.28 | De te ugyanaz vagy, és a te esztendeid el nem fogynak.
Ps.102.29 | A te szolgáidnak fiai megmaradnak, és az ő magvok erősen megáll előtted.

Ps.103.1 | A Dávidé. Áldjad én lelkem az Urat, és egész bensőm az ő szent nevét.
Ps.103.2 | Áldjad én lelkem az Urat, és el ne feledkezzél semmi jótéteményéről.
Ps.103.3 | A ki megbocsátja minden bűnödet, meggyógyítja minden betegségedet.
Ps.103.4 | A ki megváltja életedet a koporsótól; kegyelemmel és irgalmassággal koronáz meg téged.
Ps.103.5 | A ki jóval tölti be a te ékességedet, [és] megújul a te ifjúságod, mint a sasé.
Ps.103.6 | Igazságot cselekszik az Úr, és ítéletet minden elnyomottal.
Ps.103.7 | Megismertette az ő útait Mózessel; Izráel fiaival az ő cselekedeteit.
Ps.103.8 | Könyörülő és irgalmas az Úr, késedelmes a haragra és nagy kegyelmű.
Ps.103.9 | Nem feddődik minduntalan, és nem tartja meg haragját örökké.
Ps.103.10 | Nem bűneink szerint cselekszik velünk, és nem fizet nékünk a mi álnokságaink szerint.
Ps.103.11 | Mert a milyen magas az ég a földtől, olyan nagy az ő kegyelme az őt félők iránt.
Ps.103.12 | A milyen távol van a napkelet a napnyugattól, olyan messze veti el tőlünk a mi vétkeinket.
Ps.103.13 | A milyen könyörülő az atya a fiakhoz, olyan könyörülő az Úr az őt félők iránt.
Ps.103.14 | Mert ő tudja a mi formáltatásunkat; megemlékezik róla, hogy por vagyunk.
Ps.103.15 | Az embernek napjai olyanok, mint a fű, úgy virágzik, mint a mezőnek virága.
Ps.103.16 | Hogyha általmegy rajta a szél, nincsen többé, és az ő helye sem ismeri azt többé.
Ps.103.17 | De az Úr kegyelme öröktől fogva való és örökkévaló az őt félőkön, és az ő igazsága a fiaknak fiain;
Ps.103.18 | Azokon, a kik megtartják az ő szövetségét és megemlékeznek az ő parancsolatjairól, hogy azokat megcselekedjék.
Ps.103.19 | Az Úr a mennyekbe helyheztette az ő székét és az ő uralkodása mindenre kihat.
Ps.103.20 | Áldjátok az Urat ő angyalai, ti hatalmas erejűek, a kik teljesítitek az ő rendeletét, hallgatván az ő rendeletének szavára.
Ps.103.21 | Áldjátok az Urat minden ő serege: ő szolgái, akaratának teljesítői!
Ps.103.22 | Áldjátok az Urat minden ő teremtményei, az ő uralkodásának minden helyén! Áldjad én lelkem az Urat!

Ps.104.1 | Áldjad én lelkem az Urat! Uram én Istenem, nagy vagy te igen, ékességet és fenséget öltöztél magadra!
Ps.104.2 | A ki körülvette magát világossággal, mint egy öltözettel, és kiterjesztette az egeket, mint egy kárpitot;
Ps.104.3 | A ki vizeken építi fel az ő palotáját, a felhőket rendeli az ő szekerévé, jár a szeleknek szárnyain;
Ps.104.4 | A ki a szeleket teszi követeivé, a lángoló tüzet szolgáivá.
Ps.104.5 | Ő fundálta a földet az ő oszlopain, nem mozdul az meg soha örökké.
Ps.104.6 | Vízáradattal, mint egy ruhával borítottad be azt, a hegyek felett is vizek állottak vala.
Ps.104.7 | Egy kiáltásodtól eloszlának, és mennydörgésednek szavától szétriadának.
Ps.104.8 | Hegyek emelkedének fel és völgyek szállának alá arra a helyre, a melyet fundáltál nékik.
Ps.104.9 | Határt vetettél, a melyet át nem hágnak, nem térnek vissza a földnek elborítására.
Ps.104.10 | A ki elbocsátja a forrásokat a völgyekbe, hogy folydogáljanak a hegyek között;
Ps.104.11 | Megitassák a mezőnek minden állatát; a vadszamarak is megoltsák szomjúságukat.
Ps.104.12 | Mellettök lakoznak az égnek madarai, az ágak közül hangicsálnak.
Ps.104.13 | A ki megöntözi a hegyeket az ő palotájából; a te munkáidnak gyümölcséből megelégíttetik a föld.
Ps.104.14 | A ki füvet sarjaszt a barmoknak és növényeket az embereknek hasznára, hogy eledelt vegyenek a földből,
Ps.104.15 | És bort, a mely megvidámítja a halandónak szívét, fényesebbé teszi az orczát az olajnál; és kenyeret, a mely megerősíti a halandónak szívét.
Ps.104.16 | Megelégíttetnek az Úrnak fái, a Libánonnak czédrusai, a melyeket plántált;
Ps.104.17 | A melyeken madarak fészkelnek: az eszterág, a melynek a cziprusok a háza.
Ps.104.18 | A magas hegyek a vadkecskéknek, a sziklák hörcsögöknek menedéke.
Ps.104.19 | Teremtett holdat ünnepeknek mutatására; a napot, a mely lenyugovását tudja.
Ps.104.20 | Szerzett setétséget, hogy éjszaka legyen, a melyben szétjárjanak a mezőnek összes vadai;
Ps.104.21 | Az oroszlánkölykök, a melyek ordítanak a prédáért, sürgetvén Istentől eledelöket.
Ps.104.22 | Ha felkél a nap, elrejtőznek és hajlékaikban heverésznek;
Ps.104.23 | Az ember munkájára megy ki, és az ő dolgára mind estvéig.
Ps.104.24 | Mily számtalanok a te műveid, Uram! Mindazokat bölcsen alkottad meg, és betelt a föld a te gazdagságoddal.
Ps.104.25 | Ez a nagy és széles tenger! Itt vannak benne a megszámlálhatatlan csúszók; apró állatok nagyokkal együtt.
Ps.104.26 | Amott gályák járnak [s] czethal, a melyet azért formáltál, hogy játszadozzék benne.
Ps.104.27 | Mindazok te reád néznek, hogy megadjad eledelüket alkalmas időben.
Ps.104.28 | Adsz nékik [és] ők takarnak; megnyitod kezedet, és megtelnek a te jóvoltoddal.
Ps.104.29 | Elfordítod orczádat, megháborodnak; elveszed a lelköket, kimulnak és porrá lesznek újra.
Ps.104.30 | Kibocsátod a te lelkedet, megújulnak, és újjá teszed a földnek színét.
Ps.104.31 | Legyen az Úrnak dicsőség örökké; örvendezzen az Úr az ő teremtményeiben;
Ps.104.32 | A ki, ha rátekint e földre, megrendül az; megilleti a hegyeket, és füstölögnek azok.
Ps.104.33 | Éneklek az Úrnak egész életemben; zengedezek az én Istenemnek, a míg vagyok!
Ps.104.34 | Legyen kedves néki az én rebegésem; örvendezem én az Úrban;
Ps.104.35 | Veszszenek el a bűnösök a földről, és a hitetlenek ne legyenek többé! Áldjad én lelkem az Urat; dicsérjétek az Urat!

Ps.105.1 | Magasztaljátok az Urat, hívjátok segítségül az ő nevét, hirdessétek a népek között az ő cselekedeteit!
Ps.105.2 | Énekeljetek néki, zengedezzetek néki, beszéljétek el minden ő csodatételét.
Ps.105.3 | Dicsekedjetek az ő szent nevével; örvendezzen azoknak a szívök, a kik keresik az Urat.
Ps.105.4 | Kivánjátok az Urat és az ő erejét; keressétek az ő orczáját szüntelen.
Ps.105.5 | Emlékezzetek meg az ő csodáiról, a melyeket cselekedett; jeleiről és az ő szájának ítéleteiről.
Ps.105.6 | Oh Ábrahámnak, az ő szolgájának magva; oh Jákóbnak, az ő választottának fiai!
Ps.105.7 | Ő, az Úr a mi Istenünk, az egész földre [kihat] az ő ítélete.
Ps.105.8 | Megemlékezik az ő szövetségéről mindörökké; az ő rendeletéről, a melyet megszabott ezer nemzetségiglen;
Ps.105.9 | A melyet kötött Ábrahámmal, és az ő Izsáknak tett esküvéséről.
Ps.105.10 | És odaállatta azt Jákóbnak szabályul, Izráelnek örök szövetségül,
Ps.105.11 | Mondván: Néked adom Kanaán földét, sors szerint való örökségetekül.
Ps.105.12 | Mikor még csekély számmal valának, igen kevesen és [mintegy ]zsellérek abban,
Ps.105.13 | És egyik nemzettől a másikhoz bujdosának, egyik országból a másik néphez:
Ps.105.14 | Nem engedé, hogy valaki nyomorgassa őket, sőt királyokat is megfenyített miattok, [mondván:]
Ps.105.15 | Meg ne illessétek az én felkentjeimet, és az én prófétáimnak ne ártsatok!
Ps.105.16 | Mikor éhséget idéze elő a földön; [és] a kenyérnek minden botját eltöré,
Ps.105.17 | Elküldött előttük egy férfiút, Józsefet, a ki rabul adatott vala el;
Ps.105.18 | A lábait békóba szorították, ő maga vasban járt vala,
Ps.105.19 | Mindazideig, a míg szava beteljesedett. Az Úr beszéde megpróbálta őt.
Ps.105.20 | Elküldött a király és feloldotta őt, a népeken uralkodó, és szabaddá tette őt;
Ps.105.21 | Úrrá tevé őt az ő házán, és uralkodóvá minden jószágán;
Ps.105.22 | Hogy főembereit tetszése szerint kötöztetheté, és véneit is bölcsességre taníthatá.
Ps.105.23 | És beméne Izráel Égyiptomba, s Jákób a Khám földén zsellérkedék.
Ps.105.24 | És igen megszaporítá az ő népét, és erősebbé tevé elnyomóinál.
Ps.105.25 | Elváltoztatá azoknak szívét, hogy gyűlöljék az ő népét, [és ] álnokul cselekedjenek az ő szolgáival.
Ps.105.26 | Elküldte Mózest, az ő szolgáját, és Áront, a kit választott vala.
Ps.105.27 | Elvégezék azok között az ő jeleit, és a csodákat a Khám földén.
Ps.105.28 | Sötétséget bocsátott és elsötétítette [azt, ]és azok nem engedetlenkedtek az ő rendeleteinek.
Ps.105.29 | Vizeiket vérré változtatá, és megölé az ő halaikat.
Ps.105.30 | Földjük békáktól hemzsege, [még] a királyuk termeiben [is.]
Ps.105.31 | Szólt, és támadának legyek és szúnyogok minden ő határukon.
Ps.105.32 | Adott nékik eső gyanánt jégesőt, [és] lángoló tüzet a földjökre.
Ps.105.33 | És elvevé szőlőjüket és fügefájokat, és széttördelé határuknak élő fáit.
Ps.105.34 | Szólt és támada sáska, és megszámlálhatatlan cserebogár.
Ps.105.35 | És megemészte minden növényt az ő földjökön, és az ő szántóföldjöknek gyümölcsét megemészté.
Ps.105.36 | És megöle minden elsőszülöttet földjökön, minden erejöknek zsengéjét.
Ps.105.37 | És kihozá őket ezüsttel és arannyal, és nemzetségeikben nem volt beteges.
Ps.105.38 | Örült Égyiptom, mikor kijövének, mert a tőlök való félelem megszállta őket.
Ps.105.39 | Felhőt terjeszte ki, hogy befedezze [őket,] és tüzet, hogy világítson éjjel.
Ps.105.40 | Könyörgött és fürjeket hoza, és mennyei kenyérrel elégítette meg őket.
Ps.105.41 | Megnyitotta a kősziklát és víz zúdula ki, folyóként futott a sivatagon.
Ps.105.42 | Mert megemlékezett az ő szentséges igéretéről, a [melyet tőn] Ábrahámnak, az ő szolgájának.
Ps.105.43 | Kihozá azért az ő népét örömmel, [és] az ő választottait vígassággal.
Ps.105.44 | És nékik adá a pogányok földét, és öröklék a népek fáradságos szerzeményét.
Ps.105.45 | Azért, hogy megtartsák az ő rendeleteit, és törvényeit megőrizzék. Dicsérjétek az Urat!

Ps.106.1 | Dicsérjétek az Urat. Magasztaljátok az Urat, mert jó; mert örökkévaló az ő kegyelme.
Ps.106.2 | Ki beszélhetné el az Úr nagy tetteit? és jelenthetné ki minden dicsőségét?
Ps.106.3 | Boldog, a ki megtartja a törvényt, [és] igazán cselekszik minden időben.
Ps.106.4 | Emlékezzél reám, Uram, népedhez való jóságodért; jőjj el hozzám szabadításoddal,
Ps.106.5 | Hogy láthassam választottaidhoz való jóvoltodat, [és] örvendezhessek néped örömében; hogy dicsekedjem a te örökségeddel!
Ps.106.6 | Vétkeztünk atyáinkkal együtt; bűnösök, gonoszok valánk.
Ps.106.7 | Atyáink nem értették meg Égyiptomban csodáidat, nem emlegették meg kegyelmed nagyságát, hanem daczoskodtak a tengernél, a veres tengernél.
Ps.106.8 | De ő megsegíté őket az ő nevéért, hogy megismertesse a maga erejét.
Ps.106.9 | Rákiálta a veres tengerre és kiszáradt, s úgy vivé őket a mélységeken, mint egy síkon.
Ps.106.10 | És kisegíté őket a gyűlölő kezéből; kimentette őket ellenség kezéből.
Ps.106.11 | Szorongatóikat víz borította el, egy sem maradt meg belőlük.
Ps.106.12 | És hittek az ő beszédeinek, [és] énekelték az ő dicséretét.
Ps.106.13 | Hirtelen elfeledék cselekedeteit; nem várák az ő tanácsát!
Ps.106.14 | Epekedés epeszté őket a pusztában, és próbára tevék Istent a sivatagon.
Ps.106.15 | És megadá nékik, a mit kivántak; és ösztövérséget bocsáta lelkökbe.
Ps.106.16 | És irigységre indulának Mózes ellen a táborban, az Úr szentje, Áron ellen.
Ps.106.17 | Megnyilt a föld és elnyelé Dátánt, és beborítá Abirám seregét.
Ps.106.18 | És tűz gyulladt fel azok seregében, láng égeté el a gonoszokat.
Ps.106.19 | Borjút csináltak a Hóreb alatt, és hajlongtak az öntött bálvány előtt.
Ps.106.20 | Felcserélték az ő dicsőségöket: ökörnek képével, a mely füvet eszik.
Ps.106.21 | Elfeledkezének Istenről, szabadítójokról, a ki nagy dolgokat művelt Égyiptomban,
Ps.106.22 | Csodákat a Khám országában, félelmetes dolgokat a veres tenger mellett.
Ps.106.23 | Gondolta, hogy kipusztítja őket; de Mózes, az ő választottja, elébe állott a résre, hogy elfordítsa haragját, hogy el ne veszítse [őket.]
Ps.106.24 | És becsmérelték a kivánatos földet, nem hittek az ő igéretének.
Ps.106.25 | És morgolódtak sátraikban, és nem hallgattak az Úr szavára.
Ps.106.26 | De ő felemelé kezét reájok, hogy lesújtsa őket a pusztában;
Ps.106.27 | S hogy a pogányok közé dobja magvaikat, és szétszórja őket a tartományokban.
Ps.106.28 | Majd hozzácsapódtak a Baál-Peorhoz, és ették a holtak áldozatait.
Ps.106.29 | És felingerelték cselekedeteikkel, és zúdult reájok a csapás.
Ps.106.30 | Ekkor felállott Fineás és ítélt; és a csapásnak vége lőn.
Ps.106.31 | És igazságul tulajdoníttaték néki firól-fira mindörökké.
Ps.106.32 | Megharagíták a Meribáh vizeinél is, és baja támadt Mózesnek miattok,
Ps.106.33 | Mert megkeseríték az ő szívét, és gondatlanul szólt ajkaival.
Ps.106.34 | Nem irtották ki a népeket sem, a mint utasította őket az Úr.
Ps.106.35 | Sőt összeelegyedtek a pogányokkal, és eltanulták cselekedeteiket.
Ps.106.36 | És tisztelték azoknak bálványait, és tőrré levének azok reájok.
Ps.106.37 | És feláldozák fiaikat és leányaikat az ördögöknek,
Ps.106.38 | És ártatlan vért ontának: fiaik és leányaik vérét, a kiket Kanaán bálványainak áldoztak, és megfertőzteték a föld öldökléssel.
Ps.106.39 | És tisztátalanokká lőnek cselekedeteikben, és paráznákká tetteikben.
Ps.106.40 | De felgyúlt az Úr haragja népe ellen, és megútálta az ő örökségét.
Ps.106.41 | És odaadá őket pogányok kezébe, és gyűlölőik uralkodtak rajtok.
Ps.106.42 | És sanyargatták őket ellenségeik, és görnyedtek azoknak hatalma alatt!
Ps.106.43 | Számtalanszor megmentette őket, de ők felháboríták szándékaikkal, és mélyebben merültek bűneikbe.
Ps.106.44 | De reájok tekintett a nyomorúság napján, mikor meghallgatá rimánkodásukat;
Ps.106.45 | És megemlékezett velök kötött szövetségéről, és nagy kegyelmessége szerint megengesztelődék.
Ps.106.46 | És könyörületességre indítá irántok mindazokat, a kik őket fogva elvivék.
Ps.106.47 | Segíts meg minket, Urunk Istenünk, és gyűjts össze minket a pogányok közül, hogy dicsőítsük a te szent nevedet, és dicsekedjünk a te dicséreteddel.
Ps.106.48 | Áldott legyen az Úr, Izráel Istene örökkön örökké, és minden nép mondja: Ámen. Dicsérjétek az Urat.

Ps.107.1 | Magasztaljátok az Urat, mert jó, mert örökkévaló az ő kegyelme.
Ps.107.2 | [Ezt] mondják az Úrnak megváltottai, a kiket megváltott a szorongatónak kezéből;
Ps.107.3 | És a kiket összegyűjtött a [különböző] földekről: napkelet és napnyugot felől, északról és a tenger felől.
Ps.107.4 | Bujdostak a pusztában, a sivatagban; lakó-város felé utat nem találtak vala.
Ps.107.5 | Éhesek és szomjasok valának; lelkök is elepedt bennök.
Ps.107.6 | De az Úrhoz kiáltának szorultságukban; sanyarúságukból megmenté őket.
Ps.107.7 | És vezeté őket egyenes útra, hogy lakó-városhoz juthassanak.
Ps.107.8 | Adjanak hálát az Úrnak az ő kegyelméért, és az ember[ek] fiai iránt való csodadolgaiért,
Ps.107.9 | Hogy megelégíté a szomjúhozó lelket, és az éhező lelket betölté jóval!
Ps.107.10 | A kik setétségben és a halálnak árnyékában ülnek, megkötöztetvén nyomorúsággal és vassal;
Ps.107.11 | Mert ellenszegültek az Isten beszédének, és a Felségesnek tanácsát megútálták;
Ps.107.12 | Azért megalázta az ő szívöket nyomorúsággal: elestek és nem volt segítségök.
Ps.107.13 | De az Úrhoz kiáltának szorultságukban, sanyarúságukból kiszabadítá őket.
Ps.107.14 | Kihozá őket a setétségből és a halálnak árnyékából, köteleiket pedig elszaggatá.
Ps.107.15 | Adjanak hálát az Úrnak az ő kegyelméért, és az ember[ek] fiai iránt való csodadolgaiért,
Ps.107.16 | Hogy összetöré az ércz-kapukat, és a vas-zárakat letördelé!
Ps.107.17 | A balgatagok az ő gonoszságuknak útjáért, és az ő hamisságukért nyomorgattattak.
Ps.107.18 | Minden étket útála az ő lelkök, és a halál kapujához közelgetének.
Ps.107.19 | De az Úrhoz kiáltának szorultságukban: sanyarúságukból kiszabadította őket.
Ps.107.20 | Kibocsátá az ő szavát és meggyógyítá őket, és kimenté őket az ő vermeikből.
Ps.107.21 | Adjanak hálát az Úrnak az ő kegyelméért, és az ember[ek] fiai iránt való csodadolgaiért,
Ps.107.22 | És áldozzanak hálaadásnak áldozataival, és hirdessék az ő cselekedeteit örvendezéssel!
Ps.107.23 | A kik hajókon tengerre szállnak, [és] a nagy vizeken kalmárkodnak,
Ps.107.24 | Azok látták az Úrnak dolgait, és az ő csodáit a mélységben.
Ps.107.25 | Szólott ugyanis és szélvészt támaszta, a mely felduzzasztá a habokat.
Ps.107.26 | Az égig emelkedének, a fenékig sülyedének; lelkök elolvada az inségben.
Ps.107.27 | Szédülének és tántorgának, mint a részeg, és minden bölcsességöknek esze vész vala.
Ps.107.28 | De az Úrhoz kiáltának az ő szorultságukban, és sanyarúságukból kivezeté őket.
Ps.107.29 | Megállítá a szélvészt, hogy csillapodjék, és megcsendesedtek a habok.
Ps.107.30 | És örülének, hogy lecsillapodtak vala, és vezérlé őket az ő kivánságuknak partjára.
Ps.107.31 | Adjanak hálát az Úrnak az ő kegyelméért, és az ember[ek] fiai iránt való csodadolgaiért!
Ps.107.32 | És magasztalják fel őt a népnek gyülekezetében, és dicsérjék őt a vének ülésében!
Ps.107.33 | Folyóvizeket tett vala pusztává, és vízforrásokat szárazzá;
Ps.107.34 | Gyümölcstermő földet meddő földdé, a rajta lakó népnek gonoszsága miatt.
Ps.107.35 | Pusztaságot tett vala álló tavakká, és kiaszott földet vízforrásokká.
Ps.107.36 | És telepített oda éhezőket, hogy lakó-városokat építsenek.
Ps.107.37 | És mezőket vetének be és szőlőket plántálának, hogy hasznos gyümölcsöt szerezzenek.
Ps.107.38 | És megáldá őket és igen megszaporodának, és barmaikat sem kevesbítette meg.
Ps.107.39 | De megkevesedtek és meggörnyedtek vala ínség, nyomorúság és keserűség miatt.
Ps.107.40 | Gyalázatot zúdított a fejedelmekre, és bujdostatta őket út nélkül való kietlenben.
Ps.107.41 | De felemelé a nyomorultat az ínségből, és hasonlóvá tette a nemzetségeket a juhnyájhoz.
Ps.107.42 | Látják az igazak és örvendeznek, és minden gonoszság megtartóztatja az ő száját.
Ps.107.43 | A bölcs, az eszébe veszi ezeket, és meggondolják az Úrnak kegyelmességét!

Ps.108.1 | Ének. Dávid zsoltára.
Ps.108.2 | Kész az én szívem, oh Isten, hadd énekeljek és zengedezzek; az én dicsőségem is [kész.]
Ps.108.3 | Serkenj fel te lant és hárfa, hadd keltsem fel a hajnalt!
Ps.108.4 | Hálát adok néked a népek között Uram, és zengedezek néked a nemzetek között!
Ps.108.5 | Mert nagy, egek felett való a te kegyelmed, és a felhőkig ér a te hűséges voltod!
Ps.108.6 | Magasztaltassál fel, oh Isten, az egek felett, és dicsőséged legyen az egész földön!
Ps.108.7 | Hogy megszabaduljanak a te szeretteid, segíts a te jobb kezeddel és hallgass meg engem!
Ps.108.8 | Az ő szentélyében szólott az Isten: Örvendezek, hogy eloszthatom Sikhemet, és felmérhetem Sukkothnak völgyét.
Ps.108.9 | Enyém Gileád, enyém Manassé; Efraim az én fejemnek védelme, Júda az én törvényrendelőm.
Ps.108.10 | Moáb az én mosdómedenczém, Edomra az én saruimat vetem, Filistea felett kaczagok.
Ps.108.11 | Kicsoda visz el engem a kerített városba? kicsoda vezérel engem Edomig?
Ps.108.12 | Nem te vagy-é, oh Isten, a ki megvetettél minket, hogy ki ne menj, oh Isten, a mi seregeinkkel?
Ps.108.13 | Adj szabadulást nékünk az ellenségtől, mert hiábavaló az emberi segítség!
Ps.108.14 | Istennel hatalmasan cselekszünk, és ő megtapodja ellenségeinket.

Ps.109.1 | Az éneklőmesternek, Dávidé; zsoltár. Én dicséretemnek Istene, ne hallgass!
Ps.109.2 | Mert a gonosznak szája és az álnokságnak szája felnyilt ellenem, hazug nyelvvel beszélnek én velem.
Ps.109.3 | És körülvesznek engem gyűlölséges beszédekkel, és ostromolnak engem ok nélkül.
Ps.109.4 | Szeretetemért ellenkeznek velem, én pedig imádkozom.
Ps.109.5 | Roszszal fizetnek nékem a jóért, és gyűlölséggel az én szeretetemért.
Ps.109.6 | Állíts fölibe gonoszt, és vádló álljon az ő jobb keze felől.
Ps.109.7 | Mikor törvénykezik, mint gonosz jőjjön ki; még az imádsága is bűnné legyen.
Ps.109.8 | Életének napjai kevesek legyenek, és a hivatalát más foglalja el.
Ps.109.9 | Fiai legyenek árvákká, a felesége pedig özvegygyé.
Ps.109.10 | És bujdossanak az ő fiai és kolduljanak, és elpusztult helyeiktől távol keressenek [eledelt.]
Ps.109.11 | Foglalja le minden jószágát az uzsorás, és idegenek ragadozzák el szerzeményét.
Ps.109.12 | Ne legyen néki, a ki kegyelmet mutasson [iránta,] és ne legyen, a ki könyörüljön az ő árváin!
Ps.109.13 | Veszszen ki az ő maradéka; a második nemzedékben töröltessék el a nevök!
Ps.109.14 | Atyáinak álnoksága emlékezetben legyen az Úr előtt, és anyjának bűne el ne töröltessék!
Ps.109.15 | Mindenkor az Úr előtt legyenek, és emlékezetök is veszszen ki e földről,
Ps.109.16 | A miatt, hogy nem gondolt arra, hogy kegyelmet gyakoroljon és üldözte a szegény és nyomorult embert, és a megkeseredett szívűt, hogy megölje.
Ps.109.17 | Mivelhogy szerette az átkot, azért érte el őt; és mivel nem volt kedve az áldáshoz, azért távozék az el ő tőle.
Ps.109.18 | Úgy öltözte fel az átkot, mint a ruháját, azért ment beléje, mint a víz, és az ő csontjaiba, mint az olaj.
Ps.109.19 | Legyen az néki palástul, a melybe beburkolódzik, és övül, a melylyel mindenkor övezze magát.
Ps.109.20 | Ez legyen jutalmok az Úrtól az én vádolóimnak, és a kik rosszat beszélnek az én lelkemre.
Ps.109.21 | De te, én Uram, Istenem, bánj velem a te nevedért; mivelhogy jó a te kegyelmed, szabadíts meg engem!
Ps.109.22 | Mert szegény és nyomorult vagyok én, még a szívem is megsebesíttetett én bennem.
Ps.109.23 | Úgy hanyatlom el, mint az árnyék az ő megnyúlásakor; ide s tova hányattatom, mint a sáska.
Ps.109.24 | Térdeim tántorognak az éhségtől, és testem megfogyatkozott a kövérségtől.
Ps.109.25 | Sőt gyalázatossá lettem előttök; ha látnak engem, fejöket csóválják.
Ps.109.26 | Segíts meg engem, Uram Isten; szabadíts meg engem a te kegyelmed szerint!
Ps.109.27 | Hadd tudják meg, hogy a te kezed [munkája] ez, hogy te cselekedted ezt, Uram!
Ps.109.28 | Átkozzanak ők, de te áldj meg! Feltámadnak, de szégyenüljenek meg és örvendezzen a te szolgád.
Ps.109.29 | Öltözzenek az én vádlóim gyalázatba, és burkolózzanak szégyenökbe, mint egy köpenybe!
Ps.109.30 | Hálát adok az Úrnak felettébb az én számmal, és dicsérem őt a sokaság közepette!
Ps.109.31 | Mert jobb keze felől áll a szegénynek, hogy megszabadítsa azoktól, a kik elítélik annak lelkét.

Ps.110.1 | Dávidé; zsoltár. Monda az Úr az én uramnak: Ülj az én jobbomon, a míg ellenségeidet zsámolyul vetem a te lábaid alá.
Ps.110.2 | A te hatalmad pálczáját kinyújtja az Úr Sionból, [mondván:] Uralkodjál ellenségeid között!
Ps.110.3 | A te néped készséggel siet a te sereggyűjtésed napján, szentséges öltözetekben; hajnalpir méhéből leszen ifjaidnak harmatja.
Ps.110.4 | Megesküdt az Úr és meg nem másítja: Pap vagy te örökké Melkhisedek rendje szerint.
Ps.110.5 | Az Úr a te jobbod felől; megrontja az ő haragja napján a királyokat;
Ps.110.6 | Ítéletet tart a nemzetek között; telve lesz holttestekkel; összezúz messze földön minden főt.
Ps.110.7 | Az út mellett való patakból iszik; ezért emeli fel az ő fejét.

Ps.111.1 | Dícsérjétek az Urat. Dicsérem az Urat teljes szívből: az igazak környezetében és a gyülekezetben.
Ps.111.2 | Nagyok az Úrnak cselekedetei; kivánatosak mindazoknak, a kik gyönyörködnek azokban.
Ps.111.3 | Dicsőség és méltóság az ő cselekedete, és igazsága megmarad mindvégig.
Ps.111.4 | Emlékezetet szerzett az ő csudálatos dolgainak; kegyelmes és irgalmas az Úr.
Ps.111.5 | Eledelt ad az őt félőknek; megemlékezik az ő szövetségéről örökké.
Ps.111.6 | Cselekedeteinek erejét tudtul adta az ő népének, nékik adván a pogányok örökségét.
Ps.111.7 | Kezeinek cselekedetei hűség és igazság; minden ő végzése tökéletes.
Ps.111.8 | Megingathatlanok örökké és mindvégig; hívségből és egyenességből származottak.
Ps.111.9 | Váltságot küldött az ő népének, elrendelte szövetségét örökre; szent és rettenetes az ő neve.
Ps.111.10 | A bölcseség kezdete az Úrnak félelme; jó belátása van mindenkinek, a ki ezt gyakorolja; annak dicsérete megmarad mindvégig.

Ps.112.1 | Dicsérjétek az Urat. Boldog az ember, a ki féli az Urat, [és] az ő parancsolataiban igen gyönyörködik.
Ps.112.2 | Hős lesz annak magva a földön; a hívek nemzedéke megáldatik.
Ps.112.3 | Gazdagság és bőség lesz annak házában, s igazsága mindvégig megmarad.
Ps.112.4 | Az igazakra világosság fénylik a sötétben: [attól a ki] irgalmas, kegyelmes és igaz.
Ps.112.5 | Jó annak az embernek, a ki könyörül és kölcsön ad; dolgait pedig igazán végezi.
Ps.112.6 | Mivelhogy soha sem ingadoz: örök emlékezetben lesz az igaz.
Ps.112.7 | Semmi rossz hírtől nem fél; szíve erős, az Úrban bizakodó.
Ps.112.8 | Rendületlen az ő szíve; nem fél, míglen ellenségeire lenéz.
Ps.112.9 | Osztogat, adakozik a szegényeknek; igazsága megmarad mindvégig; az ő szarva felemeltetik dicsőséggel.
Ps.112.10 | Látja [ezt] a gonosz és dühöng; fogait csikorgatja és eleped; a gonoszok kivánsága semmivé lesz.

Ps.113.1 | Dicsérjétek az Urat. Dicsérjétek az Úrnak szolgái! dicsérjétek az Úrnak nevét,
Ps.113.2 | Áldott legyen az Úr neve mostantól fogva és örökké!
Ps.113.3 | Napkelettől fogva napnyugotig dicsértessék az Úr neve!
Ps.113.4 | Felmagasztaltatott az Úr minden pogány nép felett; dicsősége túl van az egeken.
Ps.113.5 | Kicsoda hasonló az Úrhoz, a mi Istenünkhöz, a ki a magasságban lakozik?
Ps.113.6 | A ki magát megalázva, tekint szét mennyen és földön;
Ps.113.7 | A ki felemeli az alacsonyt a porból, és a szűkölködőt kivonszsza a sárból,
Ps.113.8 | Hogy odaültesse őket a főemberek közé, az ő népének főemberei közé;
Ps.113.9 | A ki beülteti a meddőt a házba, mint magzatoknak anyját, nagy örömre. Dicsérjétek az Urat!

Ps.114.1 | Mikor Izráel népe kijöve Égyiptomból, Jákóbnak házanépe az idegen nép közül:
Ps.114.2 | Júda lőn az ő szentséges [népe] és Izráel az ő királysága.
Ps.114.3 | A tenger látá őt és elfutamodék; a Jordán hátrafordula.
Ps.114.4 | A hegyek szöknek vala, mint a kosok, s a halmok, mint a juhoknak bárányai.
Ps.114.5 | Mi a bajod, te tenger, hogy megfutamodál, és te Jordán, hogy hátrafordulál?
Ps.114.6 | Hegyek, hogy szöktök vala, mint a kosok? Ti halmok, mint a juhoknak bárányai?
Ps.114.7 | Indulj meg te föld az Úr orczája előtt, a Jákób Istene előtt,
Ps.114.8 | A ki átváltoztatja a kősziklát álló tóvá, és a szirtet vizek forrásává.

Ps.115.1 | Nem nékünk Uram, nem nékünk, hanem a te nevednek adj dicsőséget, a te kegyelmedért és hívségedért!
Ps.115.2 | Miért mondanák a pogányok: Hol van hát az ő Istenök?
Ps.115.3 | Pedig a mi Istenünk az égben van, és a mit akar, azt mind megcselekszi.
Ps.115.4 | Azoknak bálványa ezüst és arany, emberi kezek munkája.
Ps.115.5 | Szájok van, de nem szólanak; szemeik vannak, de nem látnak;
Ps.115.6 | Füleik vannak, de nem hallanak; orruk van, de nem szagolnak;
Ps.115.7 | Kezeik vannak, de nem tapintanak, lábaik vannak, de nem járnak, nem szólanak az ő torkukkal.
Ps.115.8 | Hasonlók legyenek azokhoz készítőik, [és] mindazok, a kik bíznak bennök!
Ps.115.9 | Izráel! te az Úrban bízzál; az ilyenek segítsége és paizsa ő.
Ps.115.10 | Áronnak háza! az Úrban bízzál; az ilyenek segítsége és paizsa ő.
Ps.115.11 | A kik félitek az Urat, az Úrban bízzatok; az ilyenek segítsége és paizsa ő.
Ps.115.12 | Az Úr megemlékezik mi rólunk [és] megáld [minket]; megáldja Izráel házát, megáldja Áronnak házát.
Ps.115.13 | Megáldja azokat, a kik félik az Urat, a kicsinyeket és a nagyokat.
Ps.115.14 | Szaporítson titeket az Úr, titeket és a ti fiaitokat.
Ps.115.15 | Áldottai vagytok ti az Úrnak, a ki teremtette a mennyet és a földet.
Ps.115.16 | Az egek az Úrnak egei, de a földet az ember fiainak adta.
Ps.115.17 | Nem a meghaltak dicsérik az Urat, sem nem azok, a kik alászállanak a csendességbe.
Ps.115.18 | De mi áldjuk az Urat mostantól fogva mindörökké. Dicsérjétek az Urat!

Ps.116.1 | Szeretem az Urat, mert meghallgatja esedezéseim szavát.
Ps.116.2 | Mert az ő fülét felém fordítja, azért segítségül hívom őt egész életemben.
Ps.116.3 | Körülvettek engem a halál kötelei, és a pokol szorongattatásai támadtak meg engem; nyomorúságba és ínségbe jutottam.
Ps.116.4 | És az Úrnak nevét segítségül hívám: Kérlek Uram, szabadítsd meg az én lelkemet!
Ps.116.5 | Az Úr kegyelmes és igaz, és a mi Istenünk irgalmas.
Ps.116.6 | Az Úr megőrzi az alázatosokat; én ügyefogyott voltam és megszabadított engem.
Ps.116.7 | Térj meg én lelkem a te nyugodalmadba, mert az Úr jól tett teveled.
Ps.116.8 | Minthogy megszabadítottad lelkemet a haláltól, szemeimet a könyhullatástól [és] lábamat az eséstől:
Ps.116.9 | Az Úr orczája előtt fogok járni az élőknek földén.
Ps.116.10 | Hittem, azért szóltam; [noha] igen megaláztatott valék.
Ps.116.11 | Csüggedezésemben ezt mondtam én: Minden ember hazug.
Ps.116.12 | Mivel fizessek az Úrnak minden hozzám való jótéteményéért?
Ps.116.13 | A szabadulásért való poharat felemelem, és az Úrnak nevét hívom segítségül.
Ps.116.14 | Az Úr iránt való fogadásaimat megadom az ő egész népe előtt.
Ps.116.15 | Az Úr szemei előtt drága az ő kegyeseinek halála.
Ps.116.16 | Uram! én bizonyára a te szolgád vagyok; szolgád vagyok én, a te szolgáló leányodnak fia, te oldoztad ki az én köteleimet.
Ps.116.17 | Néked áldozom hálaadásnak áldozatával, és az Úr nevét hívom segítségül.
Ps.116.18 | Az Úr iránt való fogadásaimat megadom az ő egész népe előtt,
Ps.116.19 | Az Úr házának tornáczaiban, te benned, oh Jeruzsálem! Dicsérjétek az Urat!

Ps.117.1 | Dicsérjétek az Urat mind, ti pogányok; magasztalják őt mind a népek!
Ps.117.2 | Mert nagy az ő kegyelmessége mi hozzánk, és az Úrnak igazsága megmarad örökké. Dicsérjétek az Urat!

Ps.118.1 | Magasztaljátok az Urat, mert jó, mert örökkévaló az ő kegyelme!
Ps.118.2 | Mondja hát Izráel, hogy örökkévaló az ő kegyelme!
Ps.118.3 | Mondja hát az Áron háza, hogy örökkévaló az ő kegyelme!
Ps.118.4 | Mondják hát, a kik félik az Urat, hogy örökkévaló az ő kegyelme!
Ps.118.5 | Szükségemben segítségül hívám az Urat, meghallgatott [és] tágas térre [tett] engem az Úr.
Ps.118.6 | Velem van az Úr, nem félek; mit árthat nékem ember?
Ps.118.7 | Velem van az Úr az én segítőim közt, és nézni fogok az én gyűlölőimre.
Ps.118.8 | Jobb az Úrban bízni, mint emberekben reménykedni.
Ps.118.9 | Jobb az Úrban bízni, mint főemberekben reménykedni.
Ps.118.10 | Körülvettek engem mind a pogányok, de az Úr nevében elvesztém őket.
Ps.118.11 | Körülvettek, bizony körülvettek engem, de az Úr nevében elvesztém őket.
Ps.118.12 | Körülvettek engem, mint méhek; eloltattak, mint tövis-tűz, mert az Úr nevében elvesztém őket.
Ps.118.13 | Igen taszítottál engem, hogy elessem; de az Úr megsegített engem.
Ps.118.14 | Erősségem és énekem az Úr, és ő lőn nékem szabadulásul.
Ps.118.15 | Vígasságnak és szabadulásnak szava van az igazak sátoraiban: Az Úrnak jobbkeze hatalmasan cselekedett!
Ps.118.16 | Az Úrnak jobbkeze felmagasztaltatott; az Úrnak jobbkeze hatalmasan cselekedett!
Ps.118.17 | Nem halok meg, hanem élek, és hirdetem az Úrnak cselekedeteit!
Ps.118.18 | Keményen megostorozott engem az Úr; de nem adott át engem a halálnak.
Ps.118.19 | Nyissátok meg nékem az igazságnak kapuit, hogy bemenjek azokon [és] dicsérjem az Urat!
Ps.118.20 | Ez az Úrnak kapuja; igazak mennek be azon.
Ps.118.21 | Magasztallak téged, hogy meghallgattál, és szabadításomul lettél!
Ps.118.22 | A kő a melyet az építők megvetettek, szegeletkővé lett!
Ps.118.23 | Az Úrtól lett ez, csodálatos ez a mi szemeink előtt!
Ps.118.24 | Ez a nap az, a melyet az Úr rendelt; örvendezzünk és vígadjunk ezen!
Ps.118.25 | Oh Uram, segíts most; oh Uram, adj most jó előmenetelt!
Ps.118.26 | Áldott, a ki jő az Úrnak nevében; áldunk titeket, a kik az Úr házából valók vagytok!
Ps.118.27 | Isten az Úr és ő világosított meg minket. Kötelekkel kössétek az ünnepi áldozatot az oltár szarvához.
Ps.118.28 | Istenem vagy te, azért hálát adok néked! Én Istenem, magasztallak téged.
Ps.118.29 | Magasztaljátok az Urat, mert jó; mert örökkévaló az ő kegyelme!

Ps.119.1 | Boldogok, a kiknek útjok feddhetetlen, a kik az Úr törvényében járnak.
Ps.119.2 | Boldogok, a kik megőrzik az ő bizonyságait, [és] teljes szívből keresik őt.
Ps.119.3 | És nem cselekesznek hamisságot; az ő útaiban járnak.
Ps.119.4 | Te parancsoltad [Uram,] hogy határozataidat jól megőrizzük.
Ps.119.5 | Vajha igazgattatnának az én útaim a te rendeléseid megőrzésére!
Ps.119.6 | Akkor nem szégyenülnék meg, ha figyelnék minden parancsolatodra!
Ps.119.7 | Hálát adok néked tiszta szívből, hogy megtanítottál engem a te igazságod ítéleteire.
Ps.119.8 | A te rendeléseidet megőrzöm; soha ne hagyj el engem!
Ps.119.9 | Mi módon őrizheti meg tisztán az ifjú az ő útát, ha nem a te beszédednek megtartása által?
Ps.119.10 | Teljes szívből kerestelek téged: ne engedj eltévedeznem a te parancsolataidtól!
Ps.119.11 | Szívembe rejtettem a te beszédedet, hogy ne vétkezzem ellened.
Ps.119.12 | Áldott vagy te, Uram! Taníts meg engem a te rendeléseidre.
Ps.119.13 | Ajkaimmal hirdetem a te szádnak minden ítéletét.
Ps.119.14 | Inkább gyönyörködöm a te bizonyságaidnak útjában, mint minden gazdagságban.
Ps.119.15 | A te határozataidról gondolkodom, és a te ösvényeidre nézek.
Ps.119.16 | Gyönyörködöm a te rendeléseidben; a te beszédedről nem feledkezem el.
Ps.119.17 | Tégy jól a te szolgáddal, hogy éljek és megtartsam a te beszédedet.
Ps.119.18 | Nyisd meg az én szemeimet, hogy szemléljem a te törvényednek csodálatos voltát.
Ps.119.19 | Jövevény vagyok e földön, ne rejtsd el tőlem a te parancsolataidat.
Ps.119.20 | Elfogyatkozik az én lelkem, a te ítéleteid után való szüntelen vágyódás miatt.
Ps.119.21 | Megdorgálod a kevélyeket; átkozottak, a kik elhajolnak parancsolataidtól.
Ps.119.22 | Fordítsd el rólam a szidalmat és gyalázatot, mert megőriztem a te bizonyságaidat!
Ps.119.23 | Még ha fejedelmek összeülnek, ellenem beszélnek is; a te szolgád a te rendeléseidről gondolkodik.
Ps.119.24 | A te bizonyságaid én gyönyörűségem, [és] én tanácsadóim.
Ps.119.25 | Lelkem a porhoz tapad; eleveníts meg engem a te igéreted szerint.
Ps.119.26 | Útaimat elbeszéltem előtted és te meghallgattál engem; taníts meg a te rendeléseidre!
Ps.119.27 | Add értenem a te határozataidnak útát, hogy gondolkodjam a te csodálatos dolgaidról!
Ps.119.28 | Sír a lelkem a keserűség miatt; vigasztalj meg a te igéd szerint!
Ps.119.29 | A hamisságnak útját távoztasd el tőlem, és a te törvényeddel ajándékozz meg engem!
Ps.119.30 | Az igazság útját választottam; a te ítéleteid forognak előttem.
Ps.119.31 | Ragaszkodom a te bizonyságaidhoz; Uram, ne hagyj megszégyenülni!
Ps.119.32 | A te parancsolataidnak útján járok, ha megvigasztalod az én szívemet!
Ps.119.33 | Taníts meg Uram a te rendeléseidnek útjára, hogy megőrizzem azt mindvégig.
Ps.119.34 | Oktass, hogy megőrizzem a te törvényedet, és megtartsam azt teljes szívemből.
Ps.119.35 | Vezérelj a te parancsolataidnak útján, mert gyönyörködöm abban.
Ps.119.36 | Hajtsd szívemet a te bizonyságaidhoz, és ne a telhetetlenségre.
Ps.119.37 | Fordítsd el az én szemeimet, hogy ne lássanak hiábavalóságot; a te útadon éltess engemet.
Ps.119.38 | Teljesítsd igéretedet a te szolgádnak, a ki fél téged.
Ps.119.39 | Fordítsd el tőlem a gyalázatot, a mitől félek; hiszen jók a te ítéleteid.
Ps.119.40 | Ímé, kivánkozom a te határozataid után; éltess engem a te igazságod által.
Ps.119.41 | És szálljon reám, Uram, a te kegyelmed, a te szabadításod, a mint megigérted,
Ps.119.42 | Hogy megfelelhessek az engem gyalázónak, hiszen bizodalmam van a te igédben!
Ps.119.43 | És az igazságnak beszédét se vedd el soha az én számtól, mert várom a te ítéleteidet!
Ps.119.44 | És megtartom a te törvényedet mindenkor és mindörökké.
Ps.119.45 | És tágas téren járok, mert a te határozataidat keresem.
Ps.119.46 | És a királyok előtt szólok a te bizonyságaidról, és nem szégyenülök meg.
Ps.119.47 | És gyönyörködöm a te parancsolataidban, a melyeket szeretek.
Ps.119.48 | És felemelem kezeimet a te parancsolataidra, a melyeket szeretek, és gondolkodom a te rendeléseidről.
Ps.119.49 | Emlékezzél meg a te szolgádnak [adott] igédről, a melyhez nékem reménységet adtál!
Ps.119.50 | Ez vigasztalásom nyomorúságomban, mert a te beszéded megelevenít engem.
Ps.119.51 | A kevélyek szerfelett gúnyoltak engem; nem hajlottam el a te törvényedtől.
Ps.119.52 | Megemlékezem a te öröktől fogva való ítéleteidről Uram, és vigasztalódom.
Ps.119.53 | Harag vett rajtam erőt az istentelenek miatt, a kik elhagyták a te törvényedet.
Ps.119.54 | Ének volt rám nézve minden parancsolatod bujdosásomnak hajlékában.
Ps.119.55 | Uram! a te nevedről emlékezem éjjel, és megtartom a te törvényedet.
Ps.119.56 | Ez jutott nékem, hogy a te határozataidat megőriztem.
Ps.119.57 | Azt mondám Uram, hogy az én részem a te beszédeidnek megtartása.
Ps.119.58 | Teljes szívből könyörgök a te színed előtt: könyörülj rajtam a te igéreted szerint!
Ps.119.59 | Meggondoltam az én útaimat, és lábaimat a te bizonyságaidhoz fordítom.
Ps.119.60 | Sietek és nem mulasztom el, hogy megtartsam a te parancsolataidat.
Ps.119.61 | Az istentelenek kötelei körülkerítettek engem; [de] a te törvényedről el nem feledkezem.
Ps.119.62 | Éjfélkor felkelek, hogy hálát adjak néked, igazságod ítéleteiért.
Ps.119.63 | Társok vagyok mindazoknak, a kik félnek téged, és a kik határozataidat megtartják.
Ps.119.64 | A te kegyelmeddel, oh Uram, teljes e föld: taníts meg engem rendeléseidre!
Ps.119.65 | Jót cselekedtél a te szolgáddal, Uram, a te igéd szerint.
Ps.119.66 | Az okosságnak és tudománynak drága voltára taníts meg engem, mert hiszek a te parancsolataidnak.
Ps.119.67 | Minekelőtte megaláztattam, tévelyegtem vala; most pedig vigyázok a te szódra.
Ps.119.68 | Jó vagy te és jóltevő, taníts meg engem a te rendeléseidre.
Ps.119.69 | A kevélyek hazugságot költöttek reám, [de] én teljes szívből megtartom a te parancsolataidat.
Ps.119.70 | Kövér az ő szívök, mint a háj; de én a te törvényedben gyönyörködöm.
Ps.119.71 | Jó nékem, hogy megaláztál, azért, hogy megtanuljam a te rendeléseidet.
Ps.119.72 | A te szádnak törvénye jobb nékem, mint sok ezer arany és ezüst.
Ps.119.73 | A te kezeid teremtettek és erősítettek meg engem; oktass, hogy megtanuljam parancsolataidat.
Ps.119.74 | A kik téged félnek, látnak engem és örvendeznek, mivel a te igédben van az én reménységem.
Ps.119.75 | Tudom Uram, hogy a te ítéleteid igazak, és igazságosan aláztál meg engem.
Ps.119.76 | Legyen velem a te kegyelmed, hogy megvígasztalódjam a te szolgádnak tett igéreted szerint.
Ps.119.77 | Szálljon reám a te irgalmasságod, hogy éljek, mert a te törvényedben gyönyörködöm.
Ps.119.78 | Szégyenüljenek meg a kevélyek, a kik csalárdul elnyomtak engem, [holott] én a te határozataidról gondolkodom.
Ps.119.79 | Forduljanak hozzám, a kik téged félnek, és ismerik a te bizonyságaidat!
Ps.119.80 | Legyen az én szívem feddhetetlen a te rendeléseidben, hogy meg ne szégyenüljek.
Ps.119.81 | Elfogyatkozik az én lelkem a te szabadításod [kivánása] miatt; a te igédben van az én reménységem.
Ps.119.82 | A te beszéded [kivánása] miatt elfogyatkoznak az én szemeim, mondván: mikor vígasztalsz meg engem?
Ps.119.83 | Noha olyanná lettem, mint a füstön levő tömlő; a te rendeléseidről el nem feledkezem.
Ps.119.84 | Mennyi a te szolgádnak napja, [és] mikor tartasz ítéletet az én üldözőim felett?
Ps.119.85 | Vermet ástak nékem a kevélyek, a kik nem a te törvényed szerint [élnek.]
Ps.119.86 | Minden parancsolatod igaz; csalárdul üldöznek engem; segíts meg engem!
Ps.119.87 | Csaknem semmivé tettek engem e földön, de én nem hagytam el a te határozataidat.
Ps.119.88 | A te kegyelmed szerint eleveníts meg engem, hogy megőrizhessem a te szádnak bizonyságait.
Ps.119.89 | Uram! örökké megmarad a te igéd a mennyben.
Ps.119.90 | Nemzedékről nemzedékre van a te igazságod, te erősítetted meg a földet és áll az.
Ps.119.91 | A te ítéleteid szerint áll minden ma is; mert minden, a mi van, te néked szolgál.
Ps.119.92 | Ha nem a te törvényed lett volna az én gyönyörűségem, akkor elvesztem volna az én nyomorúságomban.
Ps.119.93 | Soha sem feledkezem el a te határozataidról, mert azok által elevenítettél meg engem.
Ps.119.94 | Tied vagyok, tarts meg engem, mert a te határozataidat keresem.
Ps.119.95 | Vártak rám a gonoszok, hogy elveszessenek, [de] én a te bizonyságaidra figyelek.
Ps.119.96 | Látom, minden tökéletes dolognak vége van, de a te parancsolatodnak nincs határa.
Ps.119.97 | Mely igen szeretem a te törvényedet, egész napestig arról gondolkodom!
Ps.119.98 | Az én ellenségeimnél bölcsebbé teszel engem a te parancsolataiddal, mert mindenkor velem vannak azok.
Ps.119.99 | Minden tanítómnál értelmesebb lettem, mert a te bizonyságaid az én gondolataim.
Ps.119.100 | Előrelátóbb vagyok, mint az öreg emberek, mert vigyázok a te határozataidra.
Ps.119.101 | Minden gonosz ösvénytől visszatartóztattam lábaimat, hogy megtartsam a te beszédedet.
Ps.119.102 | Nem távoztam el a te ítéleteidtől, mert te oktattál engem.
Ps.119.103 | Mily édes az én ínyemnek a te beszéded; méznél [édesbb] az az én számnak!
Ps.119.104 | A te határozataidból leszek értelmes, gyűlölöm azért a hamisságnak minden ösvényét.
Ps.119.105 | Az én lábamnak szövétneke a te igéd, és ösvényemnek világossága.
Ps.119.106 | Megesküdtem és megállom, hogy megtartom a te igazságodnak ítéleteit.
Ps.119.107 | Felette nagy nyomorúságban vagyok; Uram, eleveníts meg a te igéd szerint.
Ps.119.108 | Szájamnak önkéntes áldozatai legyenek kedvesek előtted Uram! és taníts meg a te ítéleteidre.
Ps.119.109 | Lelkem mindig veszedelemben van, mindazáltal a te törvényedről el nem feledkezem.
Ps.119.110 | Tőrt vetettek ellenem az istentelenek, de a te határozataidtól el nem tévelyedtem.
Ps.119.111 | A te bizonyságaid az én örökségem mindenha, mert szívemnek örömei azok.
Ps.119.112 | Az én szívem hajlik a te rendeléseid teljesítésére mindenha [és] mindvégig.
Ps.119.113 | Az állhatatlanokat gyűlölöm, de a te törvényedet szeretem.
Ps.119.114 | Menedékem és paizsom vagy te; igédben van az én reménységem.
Ps.119.115 | Távozzatok tőlem gonoszok, hogy megőrizzem az én Istenemnek parancsolatait.
Ps.119.116 | Támogass engem a te beszéded szerint, hogy éljek, és ne engedd, hogy megszégyenüljek reménységemben.
Ps.119.117 | Segélj, hogy megmaradjak, és gyönyörködjem a te rendeléseidben szüntelen.
Ps.119.118 | Megtapodod mindazokat, a kik rendeléseidtől elhajolnak, mert az ő álnokságuk hazugság.
Ps.119.119 | Mint salakot mind elveted e földnek istenteleneit, azért szeretem a te bizonyságaidat.
Ps.119.120 | Borzad testem a tőled való félelem miatt, és félek a te ítéleteidtől.
Ps.119.121 | Méltányosságot és igazságot cselekedtem; ne adj át nyomorgatóimnak!
Ps.119.122 | Légy kezes a te szolgádért az ő javára, hogy a kevélyek el ne nyomjanak engem.
Ps.119.123 | Szemeim epekednek a te szabadításod és a te igazságod beszéde után.
Ps.119.124 | Cselekedjél a te szolgáddal a te kegyelmességed szerint, és a te rendeléseidre taníts meg engem!
Ps.119.125 | Szolgád vagyok, oktass, hogy megismerjem a te bizonyságaidat!
Ps.119.126 | Ideje, hogy az Úr cselekedjék; megrontották a te törvényedet.
Ps.119.127 | Inkább szeretem azért a te parancsolataidat, mint az aranyat, mint a legtisztább aranyat.
Ps.119.128 | Igaznak tartom azért minden határozatodat, és a hamisságnak minden ösvényét gyűlölöm.
Ps.119.129 | Csodálatosak a te bizonyságaid, azért az én lelkem megőrzi azokat.
Ps.119.130 | A te beszéded megnyilatkozása világosságot ad, [és] oktatja az együgyűeket.
Ps.119.131 | Szájamat feltátom és lihegek, mert kivánom a te parancsolataidat.
Ps.119.132 | Tekints reám és könyörülj rajtam, a miképen szoktál a te nevednek kedvelőin.
Ps.119.133 | Vezéreld útamat a te igéd szerint, és ne engedd, hogy valami hamisság uralkodjék rajtam!
Ps.119.134 | Oltalmazz meg az emberek erőszakosságától, hogy megőrizzem a te határozataidat!
Ps.119.135 | A te orczádat világosítsd meg a te szolgádon, és taníts meg a te rendeléseidre!
Ps.119.136 | Víznek folyásai erednek az én szemeimből azok miatt, a kik nem tartják meg a te törvényedet.
Ps.119.137 | Igaz vagy Uram, és a te ítéleted igazságos.
Ps.119.138 | A te bizonyságaidat igazságban és hűségben jelentetted meg, és mindenek felett való egyenességben.
Ps.119.139 | Buzgóságom megemészt engem, mert elfeledkeztek a te beszédedről az én ellenségeim.
Ps.119.140 | Felettébb tiszta a te beszéded, és a te szolgád szereti azt.
Ps.119.141 | Kicsiny vagyok én és megvetett, [de] a te határozataidról el nem feledkezem.
Ps.119.142 | A te igazságod igazság örökké, és a te törvényed igaz.
Ps.119.143 | Nyomorúság és keserűség ért engem, [de] a te parancsolataid gyönyörűségeim nékem.
Ps.119.144 | A te bizonyságaidnak igazsága örökkévaló; oktass, hogy éljek!
Ps.119.145 | Teljes szívből kiáltok hozzád, hallgass meg, Uram! megtartom a te rendeléseidet.
Ps.119.146 | Segítségül hívlak: tarts meg engem, és megőrzöm a te bizonyságaidat.
Ps.119.147 | Hajnal előtt felkelek, kiáltok hozzád; a te beszédedben van reménységem.
Ps.119.148 | Szemeim megelőzik az éjjeli őrséget, hogy a te beszédedről gondolkodjam.
Ps.119.149 | Hallgasd meg az én szómat a te kegyelmességed szerint, Uram! Eleveníts meg a te jóvoltod szerint!
Ps.119.150 | Közelgetnek [hozzám] az én gonosz háborgatóim, a kik a te törvényedtől messze távoztak.
Ps.119.151 | Közel vagy te, Uram! és minden te parancsolatod igazság.
Ps.119.152 | Régtől fogva tudom a te bizonyságaid felől, hogy azokat örökké állandókká tetted.
Ps.119.153 | Lásd meg az én nyomorúságomat és szabadíts meg engem; mert a te törvényedről nem felejtkezem el!
Ps.119.154 | Te perelj peremben és ments meg; a te beszéded szerint eleveníts meg engem!
Ps.119.155 | Távol van a gonoszoktól a szabadítás, mert nem törődnek a te rendeléseiddel.
Ps.119.156 | Nagy a te irgalmasságod, Uram! A te ítéletid szerint eleveníts meg engem.
Ps.119.157 | Sokan vannak az én háborgatóim és üldözőim, [de] nem térek el a te bizonyságaidtól.
Ps.119.158 | Láttam a hűteleneket és megundorodtam, hogy a te mondásodat meg nem tartják.
Ps.119.159 | Lásd meg Uram, hogy a te határozataidat szeretem; a te kegyelmességed szerint eleveníts meg engem!
Ps.119.160 | A te igédnek summája igazság, és a te igazságod ítélete mind örökkévaló.
Ps.119.161 | A fejedelmek ok nélkül üldöztek engem; [de] a te igédtől félt az én szívem.
Ps.119.162 | Gyönyörködöm a te beszédedben, mint a ki nagy nyereséget talált.
Ps.119.163 | A hamisságot gyűlölöm és útálom; a te törvényedet szeretem.
Ps.119.164 | Naponként hétszer dicsérlek téged, a te igazságodnak ítéleteiért.
Ps.119.165 | A te törvényed kedvelőinek nagy békességök van, és nincs bántódásuk.
Ps.119.166 | Várom a te szabadításodat, oh Uram! és a te parancsolataidat cselekszem.
Ps.119.167 | Az én lelkem megtartja a te bizonyságaidat, és azokat igen szeretem.
Ps.119.168 | Megtartom a te határozataidat és bizonyságaidat, mert minden útam nyilván van előtted.
Ps.119.169 | Oh Uram! hadd szálljon az én könyörgésem a te színed elé; tégy bölcscsé engem a te igéd szerint.
Ps.119.170 | Jusson elődbe az én imádságom; a te beszéded szerint szabadíts meg engem!
Ps.119.171 | Ajkaim dicséretet zengjenek, mert megtanítasz a te rendeléseidre.
Ps.119.172 | Nyelvem a te beszédedről énekel, mert minden parancsolatod igaz.
Ps.119.173 | Legyen segítségemre a te kezed, mert a te határozataidat választottam!
Ps.119.174 | Uram! vágyódom a te szabadításod után, és a te törvényed nékem gyönyörűségem.
Ps.119.175 | Éljen az én lelkem, hogy dicsérjen téged, és a te ítéleteid segítsenek rajtam!
Ps.119.176 | Tévelygek, mint valami elveszett juh: keresd meg a te szolgádat; mert a te parancsolataidat nem felejtettem el!

Ps.120.1 | Grádicsok éneke. Nyomorúságomban az Úrhoz kiálték, és meghallgata engem.
Ps.120.2 | Mentsd meg, Uram, lelkemet a hazug ajaktól [és ]a csalárd nyelvtől!
Ps.120.3 | Mit adjanak néked, vagy mit nyujtsanak néked, te csalárd nyelv?!
Ps.120.4 | Vitéznek hegyes nyilait fenyőfa parázsával.
Ps.120.5 | Jaj nékem, hogy Mésekben bujdosom és a Kédár sátrai közt lakom!
Ps.120.6 | Sok ideje lakozik az én lelkem a békességnek gyűlölőivel!
Ps.120.7 | Magam vagyok a békesség, de mihelyt megszólalok, ők viadalra [készek.]

Ps.121.1 | Grádicsok éneke. Szemeimet a hegyekre emelem, onnan jön az én segítségem.
Ps.121.2 | Az én segítségem az Úrtól van, a ki teremtette az eget és földet.
Ps.121.3 | Nem engedi, hogy lábad inogjon; nem szunnyad el a te őriződ.
Ps.121.4 | Ímé, nem szunnyad és nem alszik az Izráelnek őrizője!
Ps.121.5 | Az Úr a te őriződ, az Úr a te árnyékod a te jobbkezed felől.
Ps.121.6 | Nappal a nap meg nem szúr téged, sem éjjel a hold.
Ps.121.7 | Az Úr megőriz téged minden gonosztól, megőrzi a te lelkedet.
Ps.121.8 | Megőrzi az Úr a te ki- és bemeneteledet, mostantól fogva mindörökké!

Ps.122.1 | Grádicsok éneke, Dávidtól. Örvendezek, mikor mondják nékem: Menjünk el az Úr házába!
Ps.122.2 | Ott álltak a mi lábaink a te kapuidban, oh Jeruzsálem!
Ps.122.3 | Jeruzsálem, te [szépen] épült, mint a jól egybeszerkesztett város!
Ps.122.4 | A hová feljárnak a nemzetségek, az Úrnak nemzetségei, bizonyságul Izráelnek, az Úr nevének tiszteletére.
Ps.122.5 | Mert ott ülnek az ítélőszékek, Dávid házának székei.
Ps.122.6 | Könyörögjetek Jeruzsálem békességéért; legyenek boldogok a téged szeretők!
Ps.122.7 | Békesség legyen a te várfalaid között, csendesség a te palotáidban.
Ps.122.8 | Atyámfiaiért és barátaimért hadd mondhassam: béke veled!
Ps.122.9 | Az Úrnak, a mi Istenünknek házáért hadd kivánhassak jót tenéked!

Ps.123.1 | Grádicsok éneke. Hozzád emelem szemeimet, oh te egekben lakozó!
Ps.123.2 | Ímé, mint a szolgák szemei uroknak kezére, mint a szolgalány szemei asszonya kezére: úgy [néznek] szemeink az Úrra, a mi Istenünkre, mígnem megkönyörül rajtunk!
Ps.123.3 | Könyörülj rajtunk, Uram, könyörülj rajtunk! Mert igen elteltünk gyalázattal.
Ps.123.4 | Lelkünk igen eltelt a gazdagok csúfolkodásával, és a kevélyek gyalázkodásával.

Ps.124.1 | Grádicsok éneke, Dávidtól. Ha nem az Úr az, a ki velünk volt, így szóljon Izráel,
Ps.124.2 | Ha nem az Úr az, a ki velünk volt, mikor ránk támadtak az emberek:
Ps.124.3 | Akkor elevenen nyeltek volna el minket, a mint felgerjedt haragjok ellenünk;
Ps.124.4 | Akkor elborítottak volna minket a vizek, patak futott volna át felettünk;
Ps.124.5 | Akkor átfutottak volna rajtunk a felbőszült vizek.
Ps.124.6 | Áldott az Úr, a ki nem adott minket fogaik prédájául!
Ps.124.7 | Lelkünk megszabadult, mint a madár, a madarásznak tőréből. A tőr elszakadt, mi pedig megszabadultunk.
Ps.124.8 | A mi segítségünk az Úr nevében van, a ki teremtette az eget és földet.

Ps.125.1 | Grádicsok éneke. A kik bíznak az Úrban, olyanok, mint a Sion hegye, a mely meg nem inog, örökké megáll.
Ps.125.2 | Jeruzsálemet hegyek veszik körül, az Úr pedig körülveszi az ő népét mostantól fogva mindörökké.
Ps.125.3 | Mert nem pihen meg a gonoszság pálczája az igazak részén, hogy rosszra ne nyújtsák ki kezeiket az igazak.
Ps.125.4 | Tégy jól, Uram, a jókkal, és a szívök szerint igazakkal!
Ps.125.5 | A görbe utakra tévedezőket pedig ragadtassa el az Úr, együtt a gonosztevőkkel; békesség legyen Izráelen!

Ps.126.1 | Grádicsok éneke. Mikor visszahozta az Úr Sionnak foglyait, olyanok voltunk, mint az álmodók.
Ps.126.2 | Akkor megtelt a szánk nevetéssel, nyelvünk pedig vígadozással. Akkor így szóltak a pogányok: Hatalmasan cselekedett ezekkel az Úr!
Ps.126.3 | Hatalmasan cselekedett velünk az Úr, azért örvendezünk.
Ps.126.4 | Hozd vissza, Uram, a mi foglyainkat, mint patakokat a déli földön!
Ps.126.5 | A kik könyhullatással vetnek, vígadozással aratnak majd.
Ps.126.6 | A ki vetőmagját sírva emelve megy tova, vígadozással jő elő, kévéit emelve.

Ps.127.1 | Grádicsok éneke Salamontól. Ha az Úr nem építi a házat, hiába dolgoznak azon annak építői. Ha az Úr nem őrzi a várost, hiába vigyáz az őriző.
Ps.127.2 | Hiába néktek korán felkelnetek, későn feküdnötök, fáradsággal szerzett kenyeret ennetek! Szerelmesének álmában ád eleget.
Ps.127.3 | Ímé, az Úrnak öröksége, a fiak; az anyaméh gyümölcse: jutalom.
Ps.127.4 | Mint a nyilak a hősnek kezében, olyanok a serdülő fiak.
Ps.127.5 | Boldog ember, a ki ilyenekkel tölti meg tegzét; nem szégyenülnek meg, ha ellenséggel szólnak a kapuban.

Ps.128.1 | Grádicsok éneke. Mind boldog az, a ki féli az Urat; a ki az ő útaiban jár!
Ps.128.2 | Bizony, kezed munkáját eszed! Boldog vagy és jól van dolgod.
Ps.128.3 | Feleséged, mint a termő szőlő házad belsejében; fiaid, mint az olajfacsemeték asztalod körül.
Ps.128.4 | Ímé, így áldatik meg a férfiú, a ki féli az Urat!
Ps.128.5 | Megáld téged az Úr a Sionról, hogy boldognak lássad Jeruzsálemet életednek minden idejében;
Ps.128.6 | És meglássad fiaidnak fiait; békesség legyen Izráelen!

Ps.129.1 | Grádicsok éneke. Sokat szorongattak engem ifjúságom óta! mondja most Izráel.
Ps.129.2 | Sokat szorongattak engem ifjúságom óta, még sem bírtak velem.
Ps.129.3 | Szántók szántottak hátamon, hosszúra nyujtották barázdáikat.
Ps.129.4 | Igaz az Úr! Elszaggatja a gonoszok kötelét.
Ps.129.5 | Megszégyenülnek és hátraszorulnak mindazok, a kik gyűlölik a Siont.
Ps.129.6 | Olyanok lesznek, mint a háztetőn a fű, a mely kiszárad, mielőtt letépnék.
Ps.129.7 | A melyet sem arató nem szed markába, sem kévekötő az ölébe.
Ps.129.8 | Az átutazók se mondják: Az Úr áldása rátok! Áldunk benneteket az Úrnak nevében!

Ps.130.1 | Grádicsok éneke. A mélységből kiáltok hozzád, Uram!
Ps.130.2 | Uram, hallgasd meg az én szómat; legyenek füleid figyelmetesek könyörgő szavamra!
Ps.130.3 | Ha a bűnöket számon tartod, Uram: Uram, kicsoda maradhat meg?!
Ps.130.4 | Hiszen te nálad van a bocsánat, hogy féljenek téged!
Ps.130.5 | Várom az Urat, várja az én lelkem, és bízom az ő igéretében.
Ps.130.6 | [Várja] lelkem az Urat, jobban, mint az őrök a reggelt, az őrök a reggelt.
Ps.130.7 | Bízzál Izráel az Úrban, mert az Úrnál van a kegyelem, és bőséges nála a szabadítás!
Ps.130.8 | Meg is szabadítja ő Izráelt minden ő bűnéből.

Ps.131.1 | Grádicsok éneke; Dávidtól. Uram, nem fuvalkodott fel az én szívem, szemeim sem láttak magasra, és nem jártam nagy dolgok után, erőmet haladó csodadolgok után;
Ps.131.2 | Sőt lecsendesítém és elnémítám lelkemet. A milyen az elválasztott gyermek az anyjánál; mint az elválasztott gyermek, olyan bennem az én lelkem.
Ps.131.3 | Bízzál Izráel az Úrban mostantól fogva mindörökké!

Ps.132.1 | Grádicsok éneke. Emlékezzél meg, Uram, Dávid minden nyomorúságáról;
Ps.132.2 | A ki megesküdt az Úrnak, fogadást tőn a Jákób Istenének:
Ps.132.3 | Nem megyek be sátoros házamba, nem hágok fel háló-nyoszolyámba;
Ps.132.4 | Nem bocsátok álmot szemeimre s pilláimra szendert;
Ps.132.5 | Míg helyet nem találok az Úrnak, Jákób Istenének hajlékot!
Ps.132.6 | Ímé, hallottunk róla Efratában; rátaláltunk Jaar térségein:
Ps.132.7 | Hadd menjünk be az ő hajlékaiba, boruljunk le lábainak zsámolyához!
Ps.132.8 | Indulj Uram, a te nyugvóhelyedre: te és a te hatalmadnak ládája!
Ps.132.9 | Papjaid öltözködjenek igazságba, kegyeltjeid pedig örvendezzenek!
Ps.132.10 | Dávidért, a te szolgádért, ne fordulj el felkented színétől!
Ps.132.11 | Hűséget esküdött az Úr Dávidnak, nem tér el attól: Ágyékod gyümölcsét ültetem székedbe;
Ps.132.12 | Ha megtartják fiaid szövetségemet és bizonyságomat, a melyekre megtanítom őket, fiaik is mindörökké székedben ülnek.
Ps.132.13 | Mert a Siont választotta ki az Úr, azt szerette meg magának lakhelyül:
Ps.132.14 | Ez lesz nyugovóhelyem örökre; itt lakozom, mert ezt szeretem;
Ps.132.15 | Eleséggel megáldom gazdagon, szegényeit jóltartom kenyérrel;
Ps.132.16 | Papjait meg felruházom szabadítással, és vígan örvendeznek kegyeltjei.
Ps.132.17 | Megnövesztem ott Dávidnak hatalmát, szövétneket szerzek az én felkentemnek.
Ps.132.18 | Ellenségeire szégyent borítok, rajta pedig koronája ragyog.

Ps.133.1 | Grádicsok éneke Dávidtól. Ímé, mily jó és mily gyönyörűséges, a mikor együtt lakoznak az atyafiak!
Ps.133.2 | Mint a drága olaj a fejen, a mely aláfoly a szakállon, az Áron szakállán; a mely lefoly köntöse prémjére;
Ps.133.3 | Mint a Hermon harmatja, a mely leszáll Sion hegyeire. Csak oda küld áldást az Úr és életet örökké!

Ps.134.1 | Grádicsok éneke. Nosza, áldjátok az Urat mind, ti szolgái az Úrnak, a kik az Úr házában álltok éjjelente!
Ps.134.2 | Emeljétek fel kezeiteket a szenthelyen, és áldjátok az Urat!
Ps.134.3 | Áldjon meg téged az Úr a Sionról, a ki teremtette az eget és a földet!

Ps.135.1 | Dicsérjétek az Urat! Dicsérjétek az Úrnak nevét, dicsérjétek szolgái az Úrnak!
Ps.135.2 | A kik álltok az Úrnak házában, Istenünk házának pitvaraiban.
Ps.135.3 | Dicsérjétek az Urat, mert jó az Úr; zengjétek nevét, mert gyönyörűséges!
Ps.135.4 | Mert kiválasztá magának az Úr Jákóbot, Izráelt a saját örökségéül.
Ps.135.5 | Én bizony tudom, hogy nagy az Úr, és a mi Urunk minden istennél különb.
Ps.135.6 | Mind megteszi az Úr, a mit akar: az egekben és a földön, a vizekben és minden mélységben.
Ps.135.7 | Felemeli a felhőket a földnek széléről; villámlást készít, hogy eső legyen, s szelet hoz elő tárházaiból.
Ps.135.8 | A ki megverte Égyiptom elsőszülötteit, az emberétől a baroméig.
Ps.135.9 | Jeleket és csodákat küldött rád, oh Égyiptom, Faraóra és összes szolgáira.
Ps.135.10 | A ki megvert sok népet, és megölt erős királyokat:
Ps.135.11 | Szíhont, az Emoreusok királyát, meg Ógot, a Básán királyát, és Kanaánnak minden királyát.
Ps.135.12 | És odaadta földüket örökségül; örökségül saját népének, Izráelnek.
Ps.135.13 | Uram! Örökkévaló a te neved; nemzedékről nemzedékre emlegetnek téged.
Ps.135.14 | Mert birája az Úr az ő népének, és könyörületes az ő szolgái iránt.
Ps.135.15 | A pogányok bálványai ezüst és arany, emberi kezek alkotásai.
Ps.135.16 | Szájok van, de nem beszélnek, szemeik vannak, de nem látnak;
Ps.135.17 | Füleik vannak, de nem hallanak, és lehellet sincsen szájokban!
Ps.135.18 | Hasonlók lesznek hozzájuk alkotóik is, [és] mindazok, a kik bíznak bennök.
Ps.135.19 | Izráel háznépe: áldjátok az Urat! Áronnak háznépe: áldjátok az Urat!
Ps.135.20 | Lévinek háznépe: áldjátok az Urat! Kik félik az Urat: áldjátok az Urat!
Ps.135.21 | Áldott az Úr a Sionon, a ki Jeruzsálemben lakozik! Dicsérjétek az Urat!

Ps.136.1 | Magasztaljátok az Urat, mert jó; mert örökkévaló az ő kegyelme.
Ps.136.2 | Magasztaljátok az istenek Istenét; mert örökkévaló az ő kegyelme.
Ps.136.3 | Magasztaljátok az uraknak Urát; mert örökkévaló az ő kegyelme.
Ps.136.4 | A ki nagy csodákat művel egyedül; mert örökkévaló az ő kegyelme.
Ps.136.5 | A ki teremtette az egeket bölcseséggel; mert örökkévaló az ő kegyelme.
Ps.136.6 | A ki kiterjesztette a földet a vizek fölé; mert örökkévaló az ő kegyelme.
Ps.136.7 | A ki teremtette a nagy világító testeket; mert örökkévaló az ő kegyelme.
Ps.136.8 | A napot, hogy uralkodjék nappal; mert örökkévaló az ő kegyelme.
Ps.136.9 | A holdat és csillagokat, hogy uralkodjanak éjszaka; mert örökkévaló az ő kegyelme.
Ps.136.10 | A ki megverte az égyiptomiakat elsőszülötteikben; mert örökkévaló az ő kegyelme.
Ps.136.11 | A ki kihozta Izráelt azok közül; mert örökkévaló az ő kegyelme.
Ps.136.12 | Hatalmas kézzel és kifeszített karral; mert örökkévaló az ő kegyelme.
Ps.136.13 | A ki kétfelé választotta a veres tengert; mert örökkévaló az ő kegyelme.
Ps.136.14 | És átvitte Izráelt annak közepén; mert örökkévaló az ő kegyelme.
Ps.136.15 | Faraót pedig és seregét a veres tengerbe meríté; mert örökkévaló az ő kegyelme.
Ps.136.16 | A ki vezérlette népét a pusztában; mert örökkévaló az ő kegyelme.
Ps.136.17 | A ki nagy királyokat vert le; mert örökkévaló az ő kegyelme.
Ps.136.18 | És megvert hatalmas királyokat; mert örökkévaló az ő kegyelme.
Ps.136.19 | Szíhont, az Emoreusok királyát; mert örökkévaló az ő kegyelme.
Ps.136.20 | Meg Ógot, a Básán királyát; mert örökkévaló az ő kegyelme.
Ps.136.21 | És örökségül adta az ő földjüket; mert örökkévaló az ő kegyelme.
Ps.136.22 | Örökségül szolgájának, az Izráelnek; mert örökkévaló az ő kegyelme.
Ps.136.23 | A ki megemlékezett rólunk alacsonyságunkban; mert örökkévaló az ő kegyelme.
Ps.136.24 | És megszabadított minket elleneinktől; mert örökkévaló az ő kegyelme.
Ps.136.25 | A ki eledelt ad minden testnek; mert örökkévaló az ő kegyelme.
Ps.136.26 | Magasztaljátok az egek Istenét; mert örökkévaló az ő kegyelme!

Ps.137.1 | Babilon folyóvizeinél, ott ültünk és sírtunk, mikor a Sionról megemlékezénk.
Ps.137.2 | A fűzfákra, közepette, [oda] függesztettük hárfáinkat,
Ps.137.3 | Mert énekszóra nógattak ott elfogóink, kínzóink pedig víg dalra, [mondván]: Énekeljetek nékünk a Sion énekei közül!
Ps.137.4 | Hogyan énekelnők az Úrnak énekét idegen földön?!
Ps.137.5 | Ha elfelejtkezem rólad, Jeruzsálem felejtkezzék el rólam az én jobbkezem!
Ps.137.6 | Nyelvem ragadjon az ínyemhez, ha meg nem emlékezem rólad; ha nem Jeruzsálemet tekintem az én vígasságom fejének!
Ps.137.7 | Emlékezzél meg, Uram, az Edom fiairól, a kik azt mondták Jeruzsálem napján: Rontsátok le, rontsátok le fenékig!
Ps.137.8 | Babilon leánya, te pusztulóra vált! Áldott legyen a ki megfizet néked gonoszságodért, a melylyel te fizettél nékünk!
Ps.137.9 | Áldott legyen, a ki megragadja és sziklához paskolja kisdedeidet!

Ps.138.1 | Dávidé. Magasztallak téged teljes szívemből; énekkel áldlak az istenek előtt.
Ps.138.2 | Szent templomod felé hajolok, s magasztalom nevedet kegyelmedért és igazságodért; mert minden neveden felül felmagasztalád a te beszédedet.
Ps.138.3 | Mikor kiáltottam, meghallgattál engem, felbátorítottál engem, lelkemben erő [támadt.]
Ps.138.4 | Magasztal téged, Uram, e földnek minden királya, mikor meghallják szádnak beszédeit,
Ps.138.5 | És énekelnek az Úrnak útairól, mert nagy az Úr dicsősége!
Ps.138.6 | Noha felséges az Úr, mégis meglátja az alázatost, a kevélyt pedig távolról ismeri.
Ps.138.7 | Ha nyomorúságban vergődöm, megelevenítesz; ellenségeim haragja ellen kinyújtod kezedet, és a te jobbkezed megment engemet.
Ps.138.8 | Elvégzi értem az Úr. Uram, a te kegyelmed örökkévaló: ne hagyd el a te kezeidnek alkotásait!

Ps.139.1 | Az éneklőmesternek, Dávid zsoltára. Uram, megvizsgáltál engem, és ismersz.
Ps.139.2 | Te ismered ülésemet és felkelésemet, messziről érted gondolatomat.
Ps.139.3 | Járásomra és fekvésemre ügyelsz, minden útamat jól tudod.
Ps.139.4 | Mikor még nyelvemen sincs a szó, immár egészen érted azt Uram!
Ps.139.5 | Elől és hátul körülzártál engem, és fölöttem tartod kezedet.
Ps.139.6 | Csodálatos előttem [e] tudás, magasságos, nem érthetem azt.
Ps.139.7 | Hová menjek a te lelked elől és a te orczád elől hova fussak?
Ps.139.8 | Ha a mennybe hágok fel, ott vagy; ha a Seolba vetek ágyat, ott is jelen vagy.
Ps.139.9 | Ha a hajnal szárnyaira kelnék, és a tenger túlsó szélére szállanék:
Ps.139.10 | Ott is a te kezed vezérelne engem, és a te jobbkezed fogna engem.
Ps.139.11 | Ha azt mondom: A sötétség bizonyosan elborít engem és a világosság körülöttem éjszaka lesz,
Ps.139.12 | A sötétség sem borít el előled, és fénylik az éjszaka, mint a nappal; a sötétség olyan, mint a világosság.
Ps.139.13 | Bizony te alkottad veséimet, te takargattál engem anyám méhében.
Ps.139.14 | Magasztallak, hogy csodálatosan megkülönböztettél. Csodálatosak a te cselekedeteid! és jól tudja ezt az én lelkem.
Ps.139.15 | Nem volt elrejtve előtted az én csontom, mikor titokban formáltattam és idomíttattam, [mintegy] a föld mélyében.
Ps.139.16 | Látták szemeid az én alaktalan testemet, és könyvedben ezek mind be voltak írva: a napok is, a melyeken formáltatni fognak; holott egy sem volt még meg közülök.
Ps.139.17 | És nékem milyen kedvesek a te gondolataid, oh Isten! Mily nagy azoknak summája!
Ps.139.18 | Számlálgatom őket: többek a fövénynél; felserkenek s mégis veled vagyok.
Ps.139.19 | Vajha elvesztené Isten a gonoszt! Vérszopó emberek, fussatok el tőlem!
Ps.139.20 | A kik gonoszul szólnak felőled, [és nevedet] hiába veszik fel, a te ellenségeid.
Ps.139.21 | Ne gyűlöljem-é, Uram, a téged gyűlölőket? Az ellened lázadókat ne útáljam-é?
Ps.139.22 | Teljes gyűlölettel gyűlölöm őket, ellenségeimmé lettek!
Ps.139.23 | Vizsgálj meg engem, oh Isten, és ismerd meg szívemet! Próbálj meg engem, és ismerd meg gondolataimat!
Ps.139.24 | És lásd meg, ha van-e nálam a gonoszságnak valamilyen útja? és vezérelj engem az örökkévalóság útján!

Ps.140.1 | Az éneklőmesternek, Dávid zsoltára.
Ps.140.2 | Szabadíts meg engem, Uram, a gonosz embertől; a zsarnok férfitól védj meg engemet!
Ps.140.3 | A kik gonoszt gondolnak szívökben, [és] minden nap háborút kezdenek.
Ps.140.4 | Nyelvöket élesítik, mint a kígyó; áspiskígyó mérge van ajkaik alatt. Szela.
Ps.140.5 | Ments meg, oh Uram, a gonosz kezétől; a zsarnok férfitól védj meg engemet! A kik megejteni szándékoznak lépéseimet.
Ps.140.6 | Tőrt hánytak elém titkon a kevélyek és köteleket; hálót terítettek ösvényem szélére, hurkokat vetettek elém! Szela.
Ps.140.7 | Mondám az Úrnak: Istenem vagy te! Hallgasd meg Uram könyörgésem szavát!
Ps.140.8 | Én Uram, Istenem, szabadításom ereje: fedezd be fejemet a háború napján!
Ps.140.9 | Ne add meg Uram, a mit a gonosz kíván; rossz szándékát ne segítsd elő, mert felfuvalkodik! Szela.
Ps.140.10 | A körültem ólálkodóknak fejét borítsa be ajkaiknak átka.
Ps.140.11 | Eleven szenek hulljanak reájok; tűzbe vesse őket, örvényekbe, fel ne keljenek!
Ps.140.12 | A nyelves ember meg ne maradjon e földön; a zsarnok embert űzze a veszedelem, míg nyaka szakad.
Ps.140.13 | Tudom, hogy felfogja az Úr a szegények ügyét, a nyomorultaknak jogát.
Ps.140.14 | Csak az igazak magasztalják a te nevedet, [s] orczád előtt lakoznak az igazságosak.

Ps.141.1 | Dávid zsoltára. Uram! hívlak téged: siess én hozzám; figyelmezz szavamra, mikor hívlak téged.
Ps.141.2 | Mint jóillatú füst jusson elődbe imádságom, [s] kezem felemelése estvéli áldozat [legyen.]
Ps.141.3 | Tégy Uram závárt az én szájamra; őriztessed az én ajkaim nyílását!
Ps.141.4 | Ne engedd szívemet rosszra hajlani, hogy istentelenül ne cselekedjem a gonosztevő emberekkel egybe; és ne egyem azoknak kedvelt ételéből!
Ps.141.5 | Ha igaz fedd engem: jól van az; ha dorgál engem: mintha fejem kenné. Nem vonakodik fejem, sőt még imádkozom is értök nyavalyájokban.
Ps.141.6 | Ha sziklához paskoltatnak az ő bíráik, akkor hallgatják az én beszédeimet, mert gyönyörűségesek.
Ps.141.7 | Mint a ki a földet vágja és hányja, úgy szóratnak szét csontjaik a Seol torkában.
Ps.141.8 | De az én szemeim, Uram Isten, rajtad csüggenek; hozzád folyamodom: ne oltsd el életemet!
Ps.141.9 | Őrizz meg a tőrtől, a mit elém hánytak, és a gonosztevőknek hálóitól!
Ps.141.10 | Essenek az álnokok saját tőreikbe; míg én egyben általmegyek!

Ps.142.1 | Dávid tanítása; imádság a barlangban létekor.
Ps.142.2 | Fenszóval hívom az Urat, fenszóval könyörgök az Úrhoz.
Ps.142.3 | Kiöntöm előtte panaszomat, kitárom előtte nyomorúságomat,
Ps.142.4 | Mikor elcsügged bennem a lelkem. Te pedig tudod az én ösvényemet, hogy az úton, a melyen járok, tőrt hánytak elém.
Ps.142.5 | Tekints jobbra és lásd meg, hogy senki sincsen, a ki ismerne; nincsen számomra menedék; senki sem tudakozódik felőlem.
Ps.142.6 | Hívlak téged, oh Uram; [s ezt] mondom: Te vagy oltalmam [és] örökségem az élőknek földén;
Ps.142.7 | Figyelmezz esedezésemre, mert igen nyomorult vagyok! Szabadíts meg engem üldözőimtől, mert hatalmasabbak nálamnál!
Ps.142.8 | Vezesd ki lelkemet a börtönből, hogy magasztaljam a te nevedet! Az igazak vegyenek engem körül, mikor jól teszel majd velem.

Ps.143.1 | Dávid zsoltára. Uram, hallgasd meg könyörgésemet, figyelmezzél imádságomra; hűséged [és] igazságod szerint hallgass meg engemet.
Ps.143.2 | Ne szállj perbe a te szolgáddal, mert egy élő sem igaz előtted!
Ps.143.3 | Ímé, ellenség üldözi lelkemet, a földhöz paskolja éltemet; betaszít engem a sötétségbe a milyen a régen megholtaké!
Ps.143.4 | Elcsügged bennem a lelkem, felháborodik bennem a szívem!
Ps.143.5 | Megemlékezem a régi időkről, elgondolom minden te dolgodat; kezed munkáiról elmélkedem.
Ps.143.6 | Feléd terjesztgetem kezeimet; lelkem, mint szomjú föld, úgy [eped] utánad. Szela.
Ps.143.7 | Siess, hallgass meg engem Uram! Elfogyatkozik az én lelkem. Ne rejtsd el orczádat előlem, hogy ne legyek hasonló a sírba szállókhoz.
Ps.143.8 | Korán hallasd velem kegyelmedet, mert bízom benned! Mutasd meg nékem az útat, melyen járjak, mert hozzád emelem lelkemet!
Ps.143.9 | Szabadíts meg engem ellenségeimtől, Uram; hozzád menekülök!
Ps.143.10 | Taníts meg engem a te akaratodat teljesítenem, mert te vagy Istenem! A te jó lelked vezéreljen engem az egyenes földön.
Ps.143.11 | Eleveníts meg engem, Uram, a te nevedért; vidd ki lelkemet a nyomorúságból a te igazságodért!
Ps.143.12 | És kegyelmedből rontsd meg ellenségeimet, és veszítsd el mindazokat, a kik szorongatják lelkemet; mert szolgád vagyok.

Ps.144.1 | Dávidé. Áldott az Úr, az én kőváram, a ki hadakozásra tanítja kezemet, [s] viadalra az én ujjaimat.
Ps.144.2 | Jóltevőm és megoltalmazóm, mentőváram és szabadítóm nékem; paizsom, és az, a kiben én bízom: ő veti alám népemet.
Ps.144.3 | Uram! Micsoda az ember, hogy tudsz felőle, és az embernek fia, hogy gondod van reá?
Ps.144.4 | Olyan az ember, mint a lehellet; napjai, mint az átfutó árnyék.
Ps.144.5 | Uram, hajlítsd meg egeidet és szállja alá; illesd meg a hegyeket, hogy füstölögjenek!
Ps.144.6 | Lövelj villámot és hányd szerte őket; bocsásd ki nyilaidat és vedd el eszöket.
Ps.144.7 | Nyújtsd le kezeidet a magasból; ragadj ki és ments meg engem a nagy vizekből, az idegen-fiak kezéből;
Ps.144.8 | A kiknek szájok hazugságot beszél, s jobb kezök a hamisság jobb keze.
Ps.144.9 | Isten! Új éneket éneklek néked; tízhúrú hangszerrel zengedezlek téged;
Ps.144.10 | Ki segítséget ád a királyoknak, [s] megmenti Dávidot, az ő szolgáját a gonosz szablyától.
Ps.144.11 | Ragadj ki és ments meg engem az idegen-fiak kezéből, a kiknek szájok hazugságot beszél, s jobbkezök a hamisság jobbkeze.
Ps.144.12 | Hogy fiaink olyanok legyenek, mint a plánták, nagyokká nőve ifjú korukban; leányaink, mint a templom mintájára kifaragott oszlopok.
Ps.144.13 | Legyenek telve tárházaink, eledelt eledelre szolgáltassanak; juhaink százszorosodjanak, ezerszeresedjenek a mi legelőinken.
Ps.144.14 | Ökreink megrakodva legyenek; sem betörés, sem kirohanás, sem kiáltozás ne legyen a mi utczáinkon.
Ps.144.15 | Boldog nép az, a melynek így van dolga; boldog nép az, a melynek az Úr az ő Istene.

Ps.145.1 | Dávid dicsérő éneke. Magasztallak téged, Istenem, királyom, és áldom nevedet örökkön örökké!
Ps.145.2 | Minden napon áldalak téged, és dicsérem neved örökkön örökké!
Ps.145.3 | Nagy az Úr és igen dicséretes, és az ő nagysága megfoghatatlan.
Ps.145.4 | Nemzedék nemzedéknek dícséri műveidet, s jelentgeti a te hatalmasságodat.
Ps.145.5 | A te méltóságod dicső fényéről, és csodálatos dolgaidról elmélkedem.
Ps.145.6 | Rettenetes voltod hatalmát beszélik, és én a te nagyságos dolgaidat hirdetem.
Ps.145.7 | A te nagy jóságod emlékeiről áradoznak, és a te igazságodnak örvendeznek.
Ps.145.8 | Irgalmas és könyörületes az Úr, késedelmes a haragra és nagy kegyelmű.
Ps.145.9 | Jó az Úr mindenki iránt, és könyörületes minden teremtményéhez.
Ps.145.10 | Dicsér téged, Uram minden teremtményed és áldanak téged a te kegyeltjeid.
Ps.145.11 | Országodnak dicsőségéről szólnak, és a te hatalmadat beszélik.
Ps.145.12 | Hogy tudtul adják az ember fiainak az ő hatalmát, és az ő országának fényes dicsőségét.
Ps.145.13 | A te országod örökre fennálló ország, és a te uralkodásod nemzedékről nemzedékre.
Ps.145.14 | Az Úr megtámogat minden elesendőt, és felegyenesít minden meggörnyedtet.
Ps.145.15 | Mindenki szemei te reád vigyáznak, és te idejében megadod eledelöket.
Ps.145.16 | Megnyitod a te kezedet, és megelégítesz minden élőt ingyen.
Ps.145.17 | Igaz az Úr minden ő útában, és minden dolgában kegyelmes.
Ps.145.18 | Közel van az Úr minden őt hívóhoz; mindenkihez, a ki hűséggel hívja őt.
Ps.145.19 | Beteljesíti az őt félőknek kivánságát; kiáltásukat meghallgatja és megsegíti őket.
Ps.145.20 | Megőrzi az Úr mindazokat, a kik őt szeretik; de a gonoszokat mind megsemmisíti.
Ps.145.21 | Az Úr dicséretét beszélje ajkam, és az ő szent nevét áldja minden test örökkön örökké!

Ps.146.1 | Dicsérjétek az Urat! Dicsérd én lelkem az Urat!
Ps.146.2 | Dicsérem az Urat, a míg élek; éneklek az én Istenemnek, a míg vagyok.
Ps.146.3 | Ne bízzatok a fejedelmekben, emberek fiában, a ki meg nem menthet!
Ps.146.4 | Kimegyen a lelke; visszatér földébe, [és] aznapon elvesznek az ő tervei.
Ps.146.5 | Boldog, a kinek segítsége a Jákób Istene, és reménysége van az Úrban, az ő Istenében;
Ps.146.6 | A ki teremtette az eget és földet, a tengert és mindent, a mi bennök van. A ki megtartja a hűségét örökké;
Ps.146.7 | Igazságot szolgáltat az elnyomottaknak, eledelt ád az éhezőknek. Az Úr megszabadítja az elfogottakat.
Ps.146.8 | Az Úr megnyitja a vakok szemeit, az Úr felegyenesíti a meggörnyedteket; szereti az Úr az igazakat.
Ps.146.9 | Megoltalmazza az Úr a jövevényeket; árvát és özvegyet megtart, és a gonoszok útját elfordítja.
Ps.146.10 | Uralkodni fog az Úr örökké, a te Istened, oh Sion, nemzedékről nemzedékre! Dicsérjétek az Urat!

Ps.147.1 | Dicsérjétek az Urat! Hiszen Istenünkről énekelni jó; hiszen őt dicsérni gyönyörűséges és illendő dolog!
Ps.147.2 | Az Úr építi Jeruzsálemet, összegyűjti Izráelnek elűzötteit;
Ps.147.3 | Meggyógyítja a megtört szívűeket, és bekötözi sebeiket.
Ps.147.4 | Elrendeli a csillagok számát, és mindnyájokat nevéről nevezi.
Ps.147.5 | Nagy a mi Urunk és igen hatalmas, s bölcseségének nincsen határa.
Ps.147.6 | Megtartja az Úr a nyomorultakat; a gonoszokat földig megalázza.
Ps.147.7 | Énekeljetek az Úrnak hálaadással, pengessetek hárfát a mi Istenünknek!
Ps.147.8 | A ki beborítja az eget felhővel, esőt készít a föld számára, [és] füvet sarjaszt a hegyeken;
Ps.147.9 | A ki megadja táplálékát a baromnak, a holló-fiaknak, a melyek kárognak.
Ps.147.10 | Nem paripák erejében telik kedve, nem is a férfi lábszáraiban gyönyörködik;
Ps.147.11 | Az őt félőkben gyönyörködik az Úr, a kik kegyelmében reménykednek.
Ps.147.12 | Dicsőitsd Jeruzsálem az Urat! Dicsérd, oh Sion, a te Istenedet!
Ps.147.13 | Mert erősekké teszi kapuid zárait, [s] megáldja benned a te fiaidat.
Ps.147.14 | Békességet ád határaidnak, megelégít téged a legjobb búzával.
Ps.147.15 | Leküldi parancsolatát a földre, nagy hirtelen lefut az ő rendelete!
Ps.147.16 | Olyan havat ád, mint a gyapjú, [és] szórja a deret, mint a port.
Ps.147.17 | Darabokban szórja le jegét: ki állhatna meg az ő fagya előtt?
Ps.147.18 | Kibocsátja szavát s szétolvasztja őket; megindítja szelét s vizek folydogálnak.
Ps.147.19 | Közli igéit Jákóbbal, törvényeit s végzéseit Izráellel.
Ps.147.20 | Nem tesz így egyetlen néppel sem; végzéseit sem tudatja velök. Dicsérjétek az Urat!

Ps.148.1 | Dicsérjétek az Urat! Dicsérjétek az Urat az égből; dicsérjétek őt a magas helyeken!
Ps.148.2 | Dicsérjétek őt angyalai mind; dicsérjétek őt minden ő serege!
Ps.148.3 | Dicsérjétek őt: nap és hold; dicsérjétek őt mind: fényes csillagai!
Ps.148.4 | Dicsérjétek őt egeknek egei, és ti vizek, a melyek az ég felett vagytok!
Ps.148.5 | Dicsérjék ők az Úrnak nevét, mert parancsolt és előállottak ők.
Ps.148.6 | Örök időre állította fel őket; törvényt szabott és nem tér el attól.
Ps.148.7 | Dicsérjétek az Urat a földről: viziszörnyek és mély vizek [ti ]mind!
Ps.148.8 | Tűz és jégeső, hó és köd, szélvihar, a melyek az ő rendelését cselekszik;
Ps.148.9 | Ti hegyek és halmok mindnyájan, minden gyümölcsfa s mind [ti ]czédrusok;
Ps.148.10 | Vadak és minden barmok, férgek és szárnyas állatok;
Ps.148.11 | Földi királyok és minden nemzet, fejedelmek és mind [ti] földi bírák!
Ps.148.12 | Ifjak és szűzek, vének gyermekekkel:
Ps.148.13 | Dicsérjék az Úrnak nevét, mert az ő neve dicső egyedül; az ő dicsősége égre-földre [kihat!]
Ps.148.14 | És felemelte az ő népének szarvát. Dicsőítse minden ő kegyeltje: Izráel fiai, a hozzá közel való nép. Dicsérjétek az Urat!

Ps.149.1 | Dicsérjétek az Urat! Énekeljetek az Úrnak új éneket; dicsérje őt a kegyesek gyülekezete!
Ps.149.2 | Örvendezzen Izráel az ő teremtőjében: Sionnak fiai örüljenek az ő királyukban!
Ps.149.3 | Dicsérjék az ő nevét tánczczal; dobbal és hárfával zengjenek néki.
Ps.149.4 | Mert kedveli az Úr az ő népét, a szenvedőket szabadulással dicsőíti meg.
Ps.149.5 | Vígadozzanak a kegyesek tisztességben; ujjongjanak nyugvó helyökön.
Ps.149.6 | Isten-dicsőítés legyen torkukban, kétélű fegyver kezeikben;
Ps.149.7 | Hogy bosszút álljanak a pogányokon, [és] megfenyítsék a nemzeteket!
Ps.149.8 | Hogy lánczra fűzzék királyaikat, főembereiket pedig vas-bilincsekbe.
Ps.149.9 | Hogy végrehajtsák rajtok a megírott ítéletet. Dicsőség ez az ő minden kegyeltjére! Dicsérjétek az Urat!

Ps.150.1 | Dicsérjétek az Urat! Dicsérjétek Istent az ő szent helyén; dicsérjétek őt az ő hatalmának boltozatán!
Ps.150.2 | Dicsérjétek őt hősi tetteiért, dicsérjétek őt nagyságának gazdagsága szerint!
Ps.150.3 | Dicsérjétek őt kürt-zengéssel; dicsérjétek őt hárfán és cziterán;
Ps.150.4 | Dicsérjétek őt dobbal és tánczczal, dicsérjétek őt hegedűkkel és fuvolával;
Ps.150.5 | Dicsérjétek őt hangos czimbalommal, dicsérjétek őt harsogó czimbalommal.
Ps.150.6 | Minden lélek dicsérje az Urat! Dicsérjétek az Urat!
